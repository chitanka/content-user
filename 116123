
Веселина Томова
                 
                               
                                 БАНДИТСКА ВАРНА

                                                        






Залог ли търся? Чакам ли пощада?            Добре приет и нежелан съм аз.
                                                        
                                                        ...Врата ми стегнат във въже след час,                                                          ще разбере, че задник имах аз.

                                                                                             Франсоа Вийон






 





























                                        ВМЕСТО ПРЕДГОВОР
                    ТАКА ТРЯБВАШЕ ДА ЗАПОЧНЕ ВСИЧКО...



                                     В тази история няма нищо случайно.
                                     Всички лица и събития са точно тези, 
                                     на които ги  оприличавате.
 
 Не стойте на гроба ми, ридаейки.
 Защото аз не съм там – не спя…
 Аз съм в хилядите ветрове, които духат.
 Аз съм тихо падащият сняг.
 Аз съм ръмящият дъжд.
 Аз съм полето, натежало от зърно.
 Аз съм утринната тишина.
 Аз съм красивият полет на кръжащите птици.
 Аз съм звездната светлина. 
 Аз съм разцъфтяло цвете.
 Аз съм в притихналата стая.
 Аз съм птицата, която пее.
 Аз съм всяко нещо, което обичате.
 Затова не стойте на гроба ми, ридаейки –
 Аз не съм сред мъртвите.

    Тази молитва е открита в плик у млад войник, на Северния остров, който родителите му е трябвало да получат, в случай че загине. Цитирана е в книга на Уна Мери Паркър.

1.

     В началото с удивителна яснота откри, че не е мъртъв. Със сигурност не беше притиснал мобилния телефон до ухото си, не чуваше гласа на Емил, когото настойчиво викаше да изпият по една ракия, не усещаше прелестта на лятното опияние след чаканата футболна победа на отбора си, нищо от това вече не му принадлежеше, но не беше мъртъв. Каквото и да ознавачаше това.
      Когато куршумът го догони, Жоро бе спрял да бърза. Беше щастлив и го очакваше нощта на възторга. Изправен, с лице обветрено и красиво до арогантност, излъчващо отпечатъка на покорител на света, на който никой и нищо не може да му откаже, той изобщо не успя да разбере, че някой бе избрал именно този момент за да го разстреля. Като псе. 
     Нататък всичко се разви шеметно. Някак си знаеше, че вече не е тук, с бясна скорост се издигаше, душата му бе учудена като на дете, на което в последния момент са отказали обещания сладолед, виждаше тоталната паника, която цареше около тялото му, о, неговото красиво тяло, което толкова обичаше, и въпреки това се рееше над всичко това с някакво особено спокойствие. Никой нямаше до него за да му дава напътствия, но Жоро като че ли знаеше пътя. Докато го караха в „Съдебна медицина” той пак се отзова над лобното си място. После дочу един русоляв тип, който тичаше по крайбрежната алея и викаше на някого по телефона: „А, бе верно, бе... Бях в бара... Ами убиха го, направо си го гръмнаха като едното нищо...”. Видя и момчетата, на които плащаше да го охраняват. Лицата им бяха ледени. Впрочем, както и той, така и те знаеха, че няма спасение, ако някой те бе избрал. 
     Второто, което установи е, че времето беше абсолютно различно като понятие тук. И Там. В първите часове след разстрела все още се съпротивляваше. Чувстваше се толкова жив, колкото и преди с единствената разлика, че нямаше тяло. Умът му, мисълта му течаха като ток, който можеше да убива. Искаше да изкрещи, да докосне всичките тези хора, които само до преди часове трепереха пред името му, но само един опит му показа, че има неща неподвластни и на него. Опита се да дръпне ушите на ченгето, което се беше надупило и ровичкаше земята около мястото, където го бяха разстреляли. Можеше да се закълне, че му зачерви ушите от стискане, но кокалестото полицайче продължаваше да търси нещо. Дявол знае какво. Тогава разбра, че връщане няма.
     И още не знаеше дали да се радва, или да съжалява, че вече е в Отвъдния свят, където, съдейки по това, че продължаваше да мисли и да чувства,  също имаше живот.
     Живот без всичко и всички, които бе оставил на земята. Живот единствено с това, което носеше в душата си. Ако това, което бе останало от него се наричаше душа.

            
                 2.

      Беше чувал, че когато човек се пресели Отвъд първите хора, които среща са негови близки. В това измерение нямаше усещането за очакване, нито за предчувствие кой го чака Там. Някак дистанцирано и хладно наблюдаваше всичко наоколо през което преминаваше и логиката на все още земните му мисли подсказваше, че в тези светлинни селения трябва да го чака брат му. За първи път Жоро осъзна, че съдбата ги  беше белязала с една зловеща знаковост. Брат му Васил беше застрелян преди десет години на 25 април. Жоро сподели същото число на смърт – 25 август, пак от куршум. През всичките тези години го сравняваха с брат му. Васил не беше обикновен, единствено напомпан с кураж гангстер, той минаваше за финансов гений още в онези първи години на демокрация, наречени така от някои, докато за други това време просто беше вълчо трупане на пари. Васил бе създал своята групировка и действаше толкова мащабно и прагматично, че никой не очакваше точно в този момент да го застигне куршума. Жоро беше другата крайност – неконтролируем, една хала, която овладяваше емоциите си далеч след като наколо преброяха пет пъти по десет, искаше всичко сега и веднага, и нямаше жалост, когато ставаше дума да се печели. Тези, които не ги познаваха отблизо, години наред след убийството на Васил джвакаха клюкарската дъвка, че двамата братя не са се понасяли, че Васил е бил класа, докато Жоро е една нагла мутра, нямаща шанс да се овладее някога. Някъде беше прочел дори, че сам е поръчал убийството на брат си, което го вбеси дотолкова, че  на журналиста, сътворил гаврата беше детайлно показано откъде изгрява слънцето на една поляна край Костенец. Когато драскачът успя да си отвори едното око с ужас установи, че пръстите на дясната му ръка са смазани, а едното му ухо висеше на косъм милосърдие.
       Жоро умееше да бъде зъл толкова, колкото понякога ставаше разнежен. Това беше общо правило за всички онези момчета, които отвързани от спорта и хвърлени срещу вятъра на промяната знаеха само да се бият. Спортът беше умрял, затова започна битката за парчето хляб. По-нататък за маслото и шунката. Докато беше жив имаше моменти, в които Жоро истински съжаляваше, че Васил не доживя да види как лудият му брат успя да събере в юмрук една финансова империя. Може би някъде дълбоко в сърцето си търсеше неговото одобрение и възхищение, а най-вероятно просто понякога се чувстваше зверски самотен.
      Странно, но Васил не се появи за да го поведе по ангелските поляни. Жоро се рееше в едно упояващо безтегловно състояние и дори не смееше да се запита това ли е пътят за Ада и ако Васил не го бе посрещнал, означаваше ли това, че той е в Рая. Нямаше как, те и двамата бяха от лошите момчета. Тези, които отиваха там, където си поискат.
      Тук обаче Жоро със скалпелна яснота повярва в най-внезапното – нямаше никакъв пъклен казан, в който се пържат грешните души, нито ангелски самодиви, които да му милват душичката. 
      Нещата в Отвъдния свят бяха скандално различни.
      Тялото не му липсваше изобщо и с ирония си помисли, че трябваше да умре за да разбере, че всички фитнесусилия са били абсолютно напразни, че обувките, за които пръскаше щурави пари не му бяха необходими за да стъпва по вселенските пътеки, че за  „S” класите тук нямаше пътища, и че и любимите му маркови очила не му вършеха работа за да прикрива очите си, тогава когато светеха с единачески блясък. Всъщност, всичко с него си беше същото. Мислеше, виждаше, чувстваше, помнеше, но я нямаше тази земна неистовост, тази бясна скорост и нервност, която тласкаше всеки човек от една крайност в друга. Тук цареше покой. Покой, който обаче нямаше как да бъде описан. Покой, който не дразнеше с безсмислието и тягостността си. Покой, в който се чувстваш някак тих, смирен и в същото време готов на очакване за това, което ти предстои. 
      Сравнително бързо успя да се справи и с осъзнаването на някои нови свои възможности. Можеше да се рее и да вижда онова, което искаше на земята. В началото трудно свикваше с бясната скорост, с която се придвижваше, чувството му за земно време окончателно умря, след като с удивление установи, че тук всичко се случва едновременно в миналото, сегашното и бъдещето. Все още не можеше да приключи и с носталгията, със съжалението и чувството, че иска да е още там, където земния купон течеше и търкаляше суетата като снежна топка по стръмен баир. 
      А най-гадното идваше, когато внезапно, съвсем физически остро изпитваше нужда от едно силно питие. Имаше чувството, че все още има гърло, което пресъхва и аха, аха да се спече като дълго неполивана пръст на гроб.
      В един такъв отвратителен отрязък от време срещна Данчо.
      Изненада се не толкова от това, че го виждаше ясно и, че надничаше в брадясалото му усмихнато, малко накриво лице, колкото от неизбежността, че това беше първият човек, който срещаше Отвъд. 
      - Видя ли си погребението? – чу гласът на Данчо толкова ясно, въпреки че не знаеше откъде идва звука. Просто го чуваше и на всичкото отгоре разбираше, че може да разговаря. Това му донесе безкрайно облекчение.
      - Слаба ракия, като се има предвид твоето. – му отвърна някак несигурно, като че ли пробваше дали другият го чува.
      -  Годините бяха други, брато – Данчо се усмихна широко и Жоро можеше да се закълне, че като че ли го бе докоснал.
      Данчо беше взривен в асансьор през 1996 година. Беше първият грандиозно показен атентат, изпипан до съвършенство. Асансьорът се взриви между етажите, а Данчо успя в последната секунда да прикрие с тялото си приятелката си и грузинския си бодигард. Момичето остана живо и невредимо, а грузинецът едва оживя с тежка мозъчна травма. До онази ноемврийска нощ Данчо беше първия човек на СИК в морската столица и държеше в юмрук Варна, а от него имаха респект дори висшите полицаи. Часове след погребението сикаджиите се отрекоха от него и заявиха официално, че нямат такъв човек в редиците си. Бяха започнали времената на легализирането на гангстерския бизнес и всеки паднал в боя не се броеше от «наште». Убийството на Данчо остана също толкова неразкрито, колкото на десетките босове отлетели в отвъдното след него. В подземните среди се шушукаше, че доброто за взимането на главата му е дадено именно от шефа на наказателните бригади в СИК Бай Миле. Бай Миле години по-късно също бе разстрелян като куче, а човекът, който ръкоположи месец след взривяването на Данчо новия бос на СИК във Варна Стоил, бе взривен като под индиго отново в асансьор и ако мутрите бяха от време на време мистици щяха да си отговорят на много въпроси, свързани с удивително еднаквите убийства с разлика десетина години във времето.
    - Как е положението Долу? – попита Данчо.
    След стъписването Жоро бързо овладя възбудата си, че може да общува с някого.
    - Ташак, музика и вести от Бойко Борисов!
    - В бара на Сандокана в Добрич  го бяхме смелили от бой. Бяха дошли с Поли Пантев и искаха пазара на «бялото» във Варна. Редова шматка беше...
    - Ела да го видиш сега. Коли и беси. Едновременно е и главен секретар на МВР, и главен мениджър на ъндърграунда. Големи ядове берем, брат ми, не се наяде...
    - Всички на финала идват тук. И него ще го посрещнем... – Данчо сви устни.
    - Какво става оттук нататък? – Жоро не можеше да се отърве от чувството, че трябва да му е ясно всичко. Дори и тук, където никъде не цъкаше часовник.
    - Ако си мислиш, че отиваш в Ада, няма такъв. И аз бях адски учуден, че няма казан и дяволи, които да ни натискат по главите надолу. Още си твърде свързан с нещата, от които идваш, но лака полака ще влезеш в час. 
    - Искам да видя брат си! – рязко го прекъсна Жоро.
    - Ще видиш всички. 
    - Да нямате ешмедеме всеки петък вечер?
   -  Нещо такова. 
   -  И искаш да ми кажеш, че ще си пия питието с Иво Карамански ли?
   -  Щом Илия Павлов и Андрей Луканов не се избиха, значи всичко е под контрол. Някога една мадама ми беше чела едно стихотворение: „И мъртвият не ни е вече враг”...
   - Ние мъртви ли сме? – запита Жоро с надеждата, че ще отвори очи и ще се събуди от махмурлийски сън.
   - Тук се научаваш, че няма смърт. И моята глава я отнесоха половината, но мозъка ми още щрака... Всъщност, духът ми е отворен... Аз не съм гуру или висш учител, Жоро, още си пресен, ще ги вденеш нещата.
   - Нещата от живота – като ехо му отвърна Жоро.
   - Нещата от Този живот.
    Една ледена струйка като че полази Жоро по челото. Данчо се втренчи в него:
   - Хайде, братко, идваш ли? 

    
              3.

      Четвъртата проститутка

В България си голям журналист ако си дръжка на микрофон. Или се превърнеш в непромокаема пощенска кутия на комплексирани ченгета, политици и чорбаджии. В България добрият журналист е послушният журналист. Правилният. Този, който педантично записва на магнитофон или в тефтерче кой какво казал, но никога не пита защо го е казал. Този, който изобщо не пита остро, нахално и безкомпромисно,  а превръща всяка пресконференция в заупокойна молитва. Този, който псува вечер пред поредната чаша водка цялата редакция, продажния си главен редактор, още по-продажния си редактор и най вече най-продажния собственик на медията, в който работи. Правилният журналист  никога не тръшка вратата след като е направил избора си да не слугува. Той се събужда сутрин махмурлия и прави поредния си репортерски „удар”, услужвайки гъзомийски на господарите си.
В България няма четвърта власт. Свободата на словото се е превърнала в четвъртата проститутка. 
Знайни и незнайни медийни босове произвеждат маргинални типове в журналисти и обезценяват професията не само защото самите те са войнстващо бездарие, а заради удобството на самата корумпирана система. В ефира не е вече никаква изненада да се появи нискочелият Боби Цанков, който не е прочел нито една книга в живота си и на всичко отгоре говори на противен диалог. Напълно нормално се счита той да води  предаване, в което да общува с политици, прокурори, ченгета – нищо, че цяла България знае, че е мошеник. Кой се чуди и мае защо твефира бъка от бивши метреси-депутатки, манекенки и съмнителни общественици, които днес е модно да се наричат водещи и журналисти? Ухапани отзад са единствено тези, които не знаят, че в по-голямата си част тези т.нар. предавания са платени и в джобовете на медиите потъват нечии мангизи, избиващи не само комплекси, но и интереси.
В България няма истинска журналистика. Ако тя някъде се пръкне, особено когато е далеч от столицата, бързо я смачкват или купуват. Ако репортерът е достатъчно луд за да обича професията си е стъпкан, осъден, обявен за скандален или луд. Защото на мода са дописниците.
У нас няма как журналист да скочи срещу журналист. Ако това се случи веднага го обвиняват, че не е етичен, че не е коректен, и че излиза от добрия тон. Правят го онези, които са монополизирали журналистиката като долнопробна курва и дори са си написали собствен етичен кодекс как да я ползват по предназначение. 
Няма как да кажеш на глас, че  най-тиражните вацови вестници заливат българина с евтини манипулации. Няма как да се възмутиш, че ако ги нямаше тях „великият терминатор” Бойко Борисов щеше да е палячо от читалищен цирк. Няма как да се опълчиш срещу това, че вестниците са превърнати в пощенски кутии на висши ченгета, които не само разчистват сметките си чрез тях, но и директно убиват.
В България ако някой журналист реши да каже истината за журналистиката ще го заклеймят всички пишещи. Въпреки че докато вечерта си пият водката ще шушукат помежду си: „Евала на копелето, еба им майката!”. На сутринта обаче с подпухнали лица и излъскани костюми  ще се подредят на опашка за поредната медийна награда, раздадена им от Тошо, Мошо, Венелина, Стана, Пена и Груьо.
Ако питате правилните журналисти, те ще ви докарат от десет кладенци вода как сън не спят за да се борят с организираната престъпност и корупцията. В същото време с едри букви пишат, че е хваната „фабрика за убийства”, а месеци по-късно с шрифт за слепи в долния край на страницата отбелязват, че всички от „фабриката” са оневинени. Правилните знаят, че не могат да напишат нищо друго, нито да питат остро и като куршум да забиват разследванията си в снагата на прогнилата система. Защото утре ще бъдат уволнени. И още по-зле – съсипани. 
Българската журналистика няма нито своите хъшове, нито своята Райна Княгиня.
Свободното ни слово е разчекнато между бедрата на поредната манекенка, която си пие уискито с Косьо Самоковеца и най-главният редактор на републиката. Политиците стават журналисти. И обратното. Всичко е под контрол.
Докато се изпразни Четвъртата проститутка.

    Захарула изпусна шумно дима от цигарата и рязко изключи компютъра. Трябваше да приключи един път завинаги с тази долнопробна професия. За какво ги пишеше тия тъпотии? За кого? Защо? Шестнайсет години бе вярна робиня на журналистиката. Влюбено и заслепено, ден и нощ и слугуваше, и вярваше, че тая гадина също я обичаше. Поне мъничко. Колкото за цвят. Ровеше в най-дълбокото, разследваше далавери, корупции, гангстери, политици, всякакви лайнари, които крадяха така като че ли е настанал последния ден на света. Гонеха я, уволняваха я, съдеха я, ненавиждаха я, плюеха всякакви небивалици по неин адрес, наричаха я скандална, просто защото казваше всичко онова, които другите не смееха, завиждаха и, о боже – на какво, изритваха я като мърляво куче от редакции и редакцийки, но когато станеше напечено тя беше единствено им спасение, а ако имаше едно лесно да я няма, ама наистина да я няма, щяха да пируват три дни и три нощи. 
    Обаче Захарула си беше още тук. И нямаше никакво намерение да изчезва окончателно. Както винаги беше без работа, градът се беше успокоил от нейното отсъствие и тя вече свикваше с мисълта, че завинаги е приключила с най-важната страница от живота си – журналистиката. От време на време я засърбяваха ръцете и сядаше пред компютъра, написваше нещичко, после му теглеше една сочна майна и хукваше покрай морето, където до рухване скачаше на въже.
    „Падналият няма приятели” и казваше една стара нейна дружка. Някога тя неистово спореше, че няма как да е така, че приятелството и честта, майко юнашка, са най-важното, но днес с едно тихо примирение установи, че истините на живота са по-силни от евтините и илюзии. 
   Докато се чудеше дали да запали нова цигара, мобилния и телефон проплака.
   - Как си колежке, имаш ли време за едно кафе? – Емил за първи път я наричаше колежке. Обикновено се обръщаше към нея с „кръстнице”, понеже преди много години в началото на кариерата и на двамата му беше объркала името в един материал. Тогава Емо беше началник на районно полицейско управление, днес вече беше шеф на Службата за борба с организираната престъпност.
  - Пиша един материал, който никой, никога и никъде няма да пусне – му отвърна – И откога съм колежка? Да не би да искаш да ме назначиш при тебе? Като гледам твоите некадърници там, дето нищо не правят, че и вестници не четат, мога да ги сложа в джоба си...
  - Имаш ли все пак време за кафе? – прекъсна я Емо.
   Не беше в негов стил. Звънеше и рядко и то винаги от неидентифициран номер. Никога не се срещаха веднага и никога не искаше нищо от нея. Говореха си много на бутилка червено вино, но имаха неписани правила помежду си – нито тя го натискаше за информация, нито той нея. Достатъчно бяха умни за да я улавят между думите. За да иска да я види веднага, значи ставаше нещо. Беше вече дочула, че му готвят капан за да го разкарат, но не вярваше, че ще стане толкова бързо.
  - О кей, кажи къде.
  - Вече сме колеги по безработица – Емо се усмихваше, но от очите му надничаше тъжно безсилие.
   Бяха го ритнали от системата. По най-йезуитския начин – съкращение поради структурни промени. Предложили му работа в Шумен и Добрич, при положение, че в неговата категория има свободни длъжности във Варна. Поредното ченге си отиваше смачкано от циничния валяк на Министерството на вътрешните работи. Комисарят успя да изчисти и последния си опонент във варненската дирекция. 
   Всъщност Комисарят беше един червендалест, тлъст и плешив чичко, който приличаше повече на бостанджия, отколкото на висш полицай. Появи се във Варна от Сливен и оглави местната дирекция. Още с идването си в средите на подземния свят се заговори, че е купен от варненската групировка ТИМ и че са му броени едно куфарче пари. С времето червенобузестият чичко от Сливен стана генерал, благодарение на главния секретар на МВР, който го взе под личното си покровителство. Защо, беше лесно да се предположи. Във Варна нищо не мръдна и на йота в работата на вътрешната дирекция. Ченгетата спряха да работят, защото стигнеха ли в разработките си до нечии висини, бяха или уволнявани, или им спретваха по някое активно мероприятие, от което напускаха системата, оплюти като бандити. През годините, в които Комисарят се подвизаваше във Варна общината и всички общински институции  бяха табу за разследване, в града не бе хванат нито един корумпиран, нито пък бе заловена или разследвана някоя корупционна схема. Нямаше и как да се случи. Чичкото с червените бузи се беше предал или продал на червените, които управляваха града и беше стиснал ръка с кмета, срещу който важеше правилото – или добро, или нищо – все едно, че беше умрял. Захарула за първи път срещаше човек в живота си, който изпитваше удоволствие от това да се чувства умрял по отношение на думите и действията спрямо него. 
   Комисарят ненавиждаше Емо и всички онези, които си бяха профита – ченгета. А във Варна, в дирекцията, те бяха вече толкова малко, че нямаше и как да ги обича. На Комисарят му трябваха кариеристи некадърници, които да му вързват читав фалшивия годишен отчет и да не кипят от излишен ентусиазъм, когато трябва да разработват някого за корупция. И най-важното – да не си пъхат носа в контрабандните канали, над които във Варна бе опънат непромокаем чадър, дръжката, на който бе в ръцете лично на покровителя на Комисаря.
  - Даже не знам още дали ще ги съдя или не – говореше тихо Емо – Просто защото наистина не знам дали изобщо искам да се върна в тази система. От 17-годишен съм в нея и цял живот съм се борил с незаконните неща, а сега се оказа, че именно в МВР се вършат беззакония.
  - Здравей, че бързам – контрира го Захарула – Ти къде живееш бе? Цялата ви система е прогнила от корупция, страх и пълно безразличие. Най-свестните ги разкараха, тия, които стават са се свили като охлюви и не смеят да мръднат, щото а са мръднали, а са ги смачкали.
  - Всеки божи ден лъгахме европейците и те взеха, че ни повярваха и ни приеха – ухили се Емо.
  - Моля ти се, не ми говори за това, защото ми е писнало от вашите показни акции, които гърмят с големи букви по първите страници на вестниците, а на финала нямате и едно кьораво доказателство за съда. Къде са ви петте разбити печатници за фалшиви пари бе, Емо? Нали ги хванахте, къде са парите и поръчителите? Защо не ги разработихте така, че не да хвърляте пушилки с двама-трима малоумни печатари? Защо не проследихте канала за да хванете големите риби?
  - Защото както и да го измислим тук, идват от Горе бат ти Бойко и компания и изземват функцията ни, почват те да ръководят парада и акцията...
  - Да ви таковам акциите.
Захарула отпи от плодовия чай с мед и се разсмя:
  - И к,во вика Комисарят?
  - Тежко му било защо не сме се били сработили... Как така се получило...
  - А защо сега те пита? Защо не те попита преди четири години като толкова му е тежало?
  - Риторични въпроси. Лошото е, че това не се прави само с мен, а с куп колеги – тихо, спретнато, разкарват те, даже не го изпипват, викат си – бе,  нека ни съди, нали вече го няма, и безпроблемно продължава безветрието.
   - Знам, че ти е много гадно, изживявала съм го, но понякога всяко зло е за добро – опита се да каже нещо успокоително Захарула. Самата тя знаеше, че това са думи, които никого не топлят в такъв момент. – Пак добре, че не те уволниха дисциплинарно. Сега куцо, кьораво и сакато го изкарват най-големия бандит само и само да запишем някоя и друга червена точка пред Европейския съюз...
  - Нали знаеш, че имаше и срещу мен проверка? Сега вече мога да ти кажа механизма. Написва се анонимен донос с всякакви идиотизми, този донос се дава на някой „наш” външен човек и той, подписвайки го, го изпраща на вниманието на министъра. И се почва проверка на съответната служба и шефа и. Последната проверка срещу мен бе, че сме опънали чадър върху Антонио...
  - Дето беше обвинен за отвличането на Рубин Коцев?
  - Да, службата пазела Антонио, понеже той имал брат, който работел в Националната служба за сигурност.
  - Вие сте наистина луди в това МВР, бе Емо! Антонио няма брат. Има сестра. Писала съм сто материала по случая и съм ровила като къртица.
  - Идват една група от София и се занимават дни наред да проверяват такава глупост...
  - Това се проверява много лесно – потресе се Захарула и го загледа със зяпнала уста.
  - Провериха. И установиха, че Антонио нямал нито брат, нито сестра.
  - Ама той има сестра. Познавам я.
  - Това е положението. Такива бяха проверките, сестро. Ако имаше нещо, в което да съм сбъркал, досега да са ме арестували.
  - И сега? Какво питам сега, отдавна на РДВР – Варна трябваше да сложат табелка или ЕООД, или направо да я закрият...
  - Не знам. Търся работа. Все още не мога да свикна, че мога спокойно да отида на гости или да си поканя гости без да ме вдигнат посреднощ. 
   - Най-мръсното е това – да те изхвърлят без капка благодарност за труда ти. Такава май ни е кармата, колега... 
   Захарула беше свидетел на печалния завършек на кариерата на не едно ченге. Всички те бяха употребявани и захвърляни като хартийки от дъвки. Имаха недостатъците си и скрупулите си, не ги жалеше и ги размазваше с перото си, но се уважаваха взаимно, защото знаеха, че не могат един без друг в тежките си професии. Тя знаеше, че ченгетата в повечето случаи я лъжат или премълчават умишлено информацията, но се беше научила да я търси и в неизказаното. Години наред изграждаха взаимно доверието си  и трябваше да минат през много скандали и битки за да не си пречат един на друг и  да се научат на търпение. И на чакане. Защото в разследването най-важното в крайна сметка се оказваше не бързината, а умението да можеш да чакаш. На гюме.
    Вече на улицата Емо като че ли между другото подметна:
  - Може и да сме без работа, но...
  - Пенсионирани ченгета и журналисти няма – разсмя се Захарула.
  - Отваряй си очите и ушите, нещо се мъти...
    Това беше достатъчно Захарула да забрави засега опитите си да напусне завинаги разследващата журналистика.

-------------------

    Така започваше книгата, която исках да напиша. Всички лоши, сбрани Горе по някакъв мистичен начин трябваше да следят и дърпат конците на всички още по-лоши, маскирани като добри, тук - Долу. Книга, в която един политик маструбираше върху зад бюрото си докато четеше поредната хвалебствена статия за себе си. Книга, в която в катранено черните души се оглеждаше цялата дъга от цветове след падналия току що дъжд на покаянието. 
    Тинтири минтири.
    Си казах една режеща сутрин, в която докато правех деветкилометровия си крос, една чайка се изцвъка върху дясното ми рамо.
    Знак, че времето беше за лайна.
    Захарула бях аз.
    Червендалестия чичко – комисар – ген. Веселин Петров.
    Ченгето Емо беше Емил Петров.	
    Жоро беше Георги Илиев, Данчо – Данчо Марков, останалите ....
    Времето беше за книга с думи – бухалки.
    И за истински имена. Като куршуми.
    Историята чакаше да я опиша. И така я сграбчих за гушата.

     
 





































                        ОТ „ДЕЛФИНА” В ОКЕАНА НА АКУЛИТЕ      


                                             Донът замълча.
След двайсет – трийсет години всички ние ще се влеем в света на почтените хора и ще се радваме на богатството си, без да се страхуваме. Децата, които кръщаваме днес, няма да вършат нашите грехове и няма да поемат нашите рискове.
А защо да поддържаме анклава в Бронкс? – попита Джорджо.
Надяваме се един ден да станем светци – отговори донът. – Не мъченици.
  

Из „Последният Дон”, Марио Пузо 















      Преди да ги нарекат мутри, всички те носеха плетени гръцки мокасини от по седем долара. Преди да свалят Тодор Живков от власт, времената във Варна бяха далеч по – европейски от вътрешността на страната. Варна имаше своите курорти, които пращяха от чужденци и това бяха златните времена на туризма. Туристите бяха богати, в сравнение със сегашните изпосталяли западняци, които ако трябваше да си поръчат втора бира на свободна консумация, се хващаха за сърцето.
       Градът беше пълен с моряци, които пътуваха на Запад и това го правеше отворен, някак нехаен към железните комунистически правила. Варна беше особен град и по-късно това щяха да разберат всички, които решаваха да я атакуват. Включително новият фасон политици, руски мафиоти и столичните крупни групировки.
       Плетените летни обувки от седем долара се продаваха в Кореком. Освен тарикатите, с тях като униформени, бяха обути и всички милиционери, които работеха в полицейското управление на Златни пясъци. 
       В Кореком не можеха да пазарят българи, но винаги имаше вратичка и всички онези, които се докосваха до „зловонната вражеска” западна валута, пазаруваха там. Това даже минаваше като демонстрация на стандарт – дали можеш да си купищ парфюм, дънки или онези замавайщи шоколади, които днес можеш да ринеш с лопата във всяка квартална бакалия.
        Марфата, както се наричаше незаконно внесената стока от моряците,  допълваше всичко останало. 
        В тези безметежни години цялата далавера бе съсредоточена в курортните комплекси Златни пясъци и Дружба, сега Св. Св. Константин и Елена”. Гранд-хотел Варна, или както тук го наричаха Шведския хотел, бе отдавна построен и нямаше човек, който поне веднъж да не се е отъркал до другата реалност, за която ни втълпяваха в главите, че е вражески капитализъм.
        В онзи отрязък от време учех задочно българска филология във Великотърновския университет и работех сезонно на Златни пясъци в един магазин, наречен „Сувенирна палата”. Заплатите на всички работещи в комплекса бяха по 130 лева месечно. На ден обаче можеше и да си докараш по 100 лева. Сервитьори, бармани, продавачи, спасители на плажа, камериерки, администраторки – всеки имаше своя начин да прави далавера. Всички живееха като волни божии птички – каквото изчукваха като пари през лятото, изпукваха и след Нова година наставаше сериозен глад до ... началото на сезона. 
       Заведенията бяха фрашкани, течеше един безкраен купон и докосването до западните туристи отваряше сетивата за един друг живот, за който не четяхме за изпита си по марксизъм – ленинизъм.
       В цялата тази шарения се открояваха едни момчета, които години по-късно щяха да нарекат мутри. По онова време обаче, във Варна ги наричаха играчи. Тарикати. И чейнчаджии.
       Нещата от живота не винаги изглеждат такива, каквито са. Ако човек иска да опише варненския ъндърграунд не схематично, робувайки на щампите, а в пълната му широта – първото определение, което трябва да забрави е думичката „мутра”. Тя, може би, подхожда на селските яки момчета – редови, наказателни „войници” – произхождащи, по традиция, от школите на силните спортове у нас – малките села и градчета от Балкана. Когато обаче човек е орисан да живее в град, чиято една „стена” е морето, представите и понятията за света, удивително се променят. Защото във Варна не само всичко мирише на море. Просто морето е отпечатало тук, у всеки един по особен манталитет. Колкото и да не обръщаме внимание – има огромно значение: дали ще живееш прихлупен от високите планини, дали ще си посят в центъра на низина, където с километри взорът ти не може да съзре зелена клонка, или пък ще стоиш на брега, изумен, че градът ти не само не свършва тук, а продължава някъде далеч – чак до хоризонта...
      С годините обаче Варна ще придобие и славата си на „най-византийския” град като олицетворение на интригите и подлостта, която сред подземния свят ще стане емблема за разлика от мъжкарството на онези другите, родени в планината.
      По времето, когато никой не вярваше, че някой може да надживее Тодор Живков, варненската улица нямаше нищо общо с това, което изглежда днес. 
      Наричаха ги играчи и тарикати. Тогава още никой не употребяваше понятията „подземен свят” и „ъндърграунд”. Дори не ги наричаха престъпници, нито пък както днес влизат във вестникарската графа като „криминален контингент”. През 80-те Варна изглежда далеч по-различно от който и да е друг град в България. Дори и от столицата. Стотиците моряци, които пътуват до Западна Европа, вдигат стандарта далеч над обичайното, туризмът, който по това време процъфтява, поема стотици варненци, които работят по туристическите комплекси. Тези години по късно ще бъдат наречени „златната мина”. Градът директно купува и пие от западната масова култура – навици, поведение, мода. И докато другите българи гледат и слушат потайно и скрито записи и видеокасети, във Варна пращи от лъскави реални гледки. И от пари. В зелено.
      През тези години се създава едно особено общество. Играчите и тарикатите са все млади момчета, в голямата си част неработещи, иначе преминали, кой през моряшката професия, кой през сервитьорство, барманство... Директният досег със западния начин на живот, обаче ги „отваря” да живят бързо, лесно и богато... „Да не съм луд да работя за по 80 – 100 лева на месец за тая скапана държава. Че аз тия 80 лева ги пръскам за една вечер!”, бучи Ванко Лещата. Чейнджаджиите бръмчат обикновено по двама- трима  в „партия” и „гърбят” чужденците по цялото Черноморие. 
      Така се раждат първите неписани правила в подземния свят – „тарикат мъж не писка” и „инкяр му е майката”. Основните удари са валутни измами на чужденците. Обществото на тарикатите ражда и своите хватки: „да направиш заслон” – да пуснеш обикновено жена напред, за да заблуди чужденеца, на когото правиш уличен фалшив чейндж, „кукла” – фалшива пачка за чейнджа и висшата форма на майсторство – „санжето” – виртуозен начин скорострелно с пръсти да броиш пачката с пари пред клиента и едновременно да дръпнеш от парите, или направо да я смениш с фалшива, на която само първата и последната банкнота са редовни. Като прословут майстор на санжето се слави Лофито. За валутните измами се предпочитат тогавашните петолевки, тъй като сумите са големи и така измамната пачка става по-дебела и е по-лесно да заблудиш наивния чуждестранен турист.
    Едно от любимите кафенета на варненските играчи е „Делфина”, до черквата „Свети Никола”. Там е и „борсата” на обмен на информация: на сверяване на часовниците, на търговията с моряшка марфа. Там можеш да чуеш всичко, но обществото е малко, затворено, всички се познават и трудно са допускани външни „уши”, или „слушалки” на тогавашната Държавна сигурност. Времето е щастливо – още ги няма мобилните телефони. Въпреки че години по-късно ще се разбере, че ДС е вербувала почти всички големи играчи. Включително и в „Делфина”.
    В това старо „хубаво време” дискотеките на Златни пясъци работят не само през лятото, а целогодишно. Играчите всяка нощ регистрират присъствие след „напрегнат” работен ден в „Гданск”, „Плиска”, „Велико Търново”, „Шипка”... Те са облечени винаги по последна мода, пушат „Ротманс” или „Марлборо”, тогава тези цигари ги има само в Кореком, пият марково уиски. Всеки от тях носи специфичен прякор, но всички те – може би поради различността на времето, като че нямат нищо общо с него – това са все мъжки момчета, изискани към жените, бохеми, щедри, скарани с насилието и принудата. Имената им все повече нашумяват: Максим Хари Капонов – Мазута, Черния Венци, Жоро Камилата, Весо Данов – Шопа, Димо Главата, Христо Асенов – Бацата, Петьо Малкия, по-късно известен като Бандита... И още, и още.
     Всички те в голямата си част не само че не работят, което за онази система си е направо неблагонадежност, но и са на Ви със закона относно валутните измами. И си го отнасят – един по един. Повечето от тях лежат за валутни престъпления, след 10 ноември голямата част от присъдите им ще бъдат „реабилитирани”. „Не сгига, че изтисквахме от чужденците валутата и тя си влизаше в нашата хазна, ами на всичкото отгоре лежахме и в затворите. Ние бяхме първите лястовици на капитализма. Че кой правеше сделки, чейнджове и търговия тогава?” гърлено прави констатацията си Максим Мазута.
     Тогава всички мразят социализЪма. И докато „почтените” хора работят тихо и крадат от държавата кой как намери за добре, тези симпатични мошеници избират другия директен и рисков път – искат да живеят като „бели хора” и невярвайки в никакви идеали и принципи на социалистическото общество, започват да правят пари, престъпвайки закона. Изобретателни, находчиви, прагматични, момчетата от варненската улица наистина с невероятен нюх надушват откъде могат да изскочат пари. И го правят храбро, с усмивка и нестихващ остапбендеровски оптимизъм. 
Веселин Данов - Шопа: 
     „Дойдох във Варна като едно много добро, възпитано и доста разглезено момче. Първата година като студент се чувствах много сложно, бях сменил града, беше ми много трудно и се стигна дотам, че презаписах първата година, защото ме скъсаха на изпита по БКП. В един прекрасен момент след първата година излязох с един мой приятел, слязохме на плажа и там се запознах с някои от колоритните личности тогава на Варна. Това бяха Захари Шапката, Мето Фучеджиев - Боксьора. Това бяха гларусите на Варна. Беше ми безкрайно интересно с тях – аз бях едно галено момченце, те бяха печени мъже, на плажа се въртях около тях и спасителите, въпреки че бях скаран с плуването. Така ме хвана морския живот точно като гларус. Лятото по плажа с многото гаджета, тогава рускини, полякини и чехкини. 
     Имах бурна младост оттам натътък. Завърших МЕИ – Варна с много добър, което никой не очакваше, включително и аз. През този период на живота ми се занимавах и с нещо друго – нумизматика и филателия. Тръгна оттам, че пак дядо ми имаше една огромна колекция от пощенски марки – сантими, русенски такси, голям лъв, малък лъв, това като ти ги казвам на теб нищо не ти говорят, но филателистите ще разберат. Имаше специални чужди серии, много ценни. И аз започнах да продавам и ми се услади, че изведнъж се оказах с много пари. Тогава навлязох и в нумизматиката. Тогава “върха на сладоледа” в София беше Желязко Колев Демирев – Имератора, който по-късно беше убит на вилата си в с. Мрамор, Ямболско. Аз влязох в тези среди и клубовете им като най-обикновен търгаш.  Намирах монети, къде подарък, къде купувах и ги продавах по-скъпо. Тогава босовете бяха Желязко Колев Демирев – Императора, Митко Бузата, Рижия, Славей от Хасково – един от най-добрите гравьори и в производството на фалшиви монети в България и в света, в момента много ценен навън. Той вече не се занимава с фалшиви монети, а с копия и гравюри на скъпи предмети, за които милиардери му плащат да ги прави.Тогава с Желязко Колев се запознах по един много интересен повод. Един мой приятел в София ми се обади и ми каза: “Веско, знаеш ли, намерил съм едни монети”. Това още го помня, беше на 25 декември 1973 година, а дядото на моя приятел е бил незаконен син на Фердинанд. Това момче се казваше Георги и с него учехме от първи клас. Намерил съм едни монети тука, струват ли нещо, ми се обади. И аз го питам, сечени ли, антични ли са. Не, казва, български, стари. А старите монети, 90 на сто са от сребро, и му викам – не ме интересуват. Но като че дявола ме накара да го попитам от коя тодина са и той ми казва – чакай, ще ти кажа – 1916 година. А от 1916 година монетите са изключително скъпи - те са от по 0,50 лв., 1 лв и 2лв. Монетите от 2 лева почти няма, поне не съм виждал оригинал, а от по 0,50 лв. тогава вървяха между 50 и 100 лева бройката, а от 150 до 300 лева вървеше левчето според качеството. Искам да ти кажа, че тогава заплатата на един българин беше 100 лева и един апартамент във Варна се продаваше за 7000 лева. И аз подскочих. И го питам, какво им искаш, а той вика – абе, ако не е много, като идваш към София донеси ми едни хубави гримове от морето да подаря на гаджето си. На другия ден отидох и купих едни гримове за 40 лева , много хубави и досега помня марката “Маргарет Астор”, качих се на самолета и отлетях за София. 
И за мое удивление, този човек докара няколко фишека чисто нови, както са от банката монети от 1916 година. От този момент нататък аз станах богаташ. Майка ми и баща ми бяха вкъщи, пак казвам те бяха разведени, но бяха много културни хора и в името на техния син запазваха добрите си отношения. Казах им – тези монети сега ще ги продам за няколко хиляди лева, а те се смеят - ти луд ли си, на кого ще ги продадеш. Това наистина ми беше прощъпулника.Имах една нумизматична книжка с телефони и адреси на нумизмати. Там имаше координатите и на един Веселин Янков, после станахме големи приятели. Обадих му се и му обявявам, че имам монети от 1916 година, той ме пита колко бройки, а аз му викам – фишеци, той ми отвърна – глупости и ми затвори телефона. Аз пак му се обадих и му казах как се казвам, най-вероятно фамилията му подейства и попита къде живея. Казах му, че живея на “Московска” 37 и след два часа пристигна заедно с Желязко Колев Демирев – Императора. Желязко Колев ахна като ги видя, изкара едно тесте с пари, такива пари дотогава не бях виждал, и ми ги даде. Една част от тези пари дадох на майка ми и тя купи един етаж от къщата в Княжево, където се преместихме да живеем двамата с нея. И разбра, че синът и наистина разбира от търговия. 
Така започнах с нумизматния си бизнес. Запознах се с една много интересна личност, която беше най-големия гравьор в България, който Людмила Живкова го беше накарала, и той беше изработил матрицата и вимпела, които трябваше да бъде изнесени в космоса със съветския спътник. Йордан Вълков се казва.  Този човек беше страхотен гравьор и работеше за една известна личност в България, която още е жива и не искам да я спомена, като по нейни поръчки правеха фалшиви монети. Какво направи този човек? Отива в Рилския манастир, където има единствения златен медальон от времето на Александър Македонски, пробит, обаче изключително ценен. Той влиза с тапията от Людмила Живкова, копира го на восък, след което правят матрица и отсичат от него два медальона, и ги продават по 300 000 щвейцарски франка тогава. Страхотни пари за това време. Запознах се с Данчо Вълков, когато бяха скъсали с този човек, чието име не искам да спомена. Данчо беше жив алкохолик, но страхотен майстор и по час-два на ден, когато беше трезвен ме учеше на матричарство и сме правили наистина уникати. 
Така аз станах един от най-големите специалисти в България по фалшиви монети. И опитът ми беше безграничен. Сега от години съм се отказал от нумизматиката, но навремето бях много добър. И изкарах много големи пари от това. 
През това време във Варна го ударих на живот, но нямах кола. Запознах се с една балерина, много красиво момиче, която ходеше с една от емблематичните фигури на Варна, той е жив и здрав още – Ванко Мантата, който караше една жълто-оранжева “Опел Манта”. И като минеше Мантата, девойката се обръщаше, аз се пуках от яд и си казвах – някога трябва да имам пари и аз да си купя такава кола. Това ми стана фиксидея, като комплекс, наред и с другият, който ме преследваше много време, че имам големи уши като баща ми. Затова и ходех с дълга коса като жена, тогава беше и модерно, но аз си прикривах ушите. 
През 1978 година се дипломирах в МЕИ – Варна и ме разпределиха в София, в завод “Ворошилов”. Отидох там без никакво желание след този живот, който ме вихреше във Варна. В София се прибрах вече женен за варненка, но животът ми с нея не вървеше и се разделихме. Нямам дете от първата си съпруга. Работих в завод “Ворошилов” една година и ме освободиха от разпределение с много голяма радост, че се отърваха от мене, защото аз бях бурен човек и не се подчинявах на никакъв ред – до обяд вдигах цеха, в който работех на главата си, излизахме, ходехме на кръчма, ядяхме, пиехме и въобще не ми дремеше за работата. По същото време свалих дъщерята на директора и той се опита да ми махнат разпределението, което в онези години си беше много трудна работа. 
Тогава съдбата ме срещна и с още едни знакови и превратни личности в моя живот – Ангел Михалев – Гелето, известна фигура в София, който се занимаваше с търговия на злато и валута, и беше съден за това, и Иван Ингилизов – Гилзата. 
И двамата се занимаваха с музика, записваха касетки от плочи, и ролки, и ги продаваха. Гелето и Гилзата ми споделиха, че искат да направят частно студио, а това ставаше по онова време само чрез Указ 56. Обадих се на един човек от службите, с който бях близък и той ме заведе в предприятието “Комплексни услуги” в столицата като нареди на директора да ми се даде помещение.  Така отворих първото студио за звукозапис в София, на ул. “Жданов” 5.  Вадех страхотни пари, между 150 – 200 – 300 лева на ден, когато заплатата беше 155 лв. на месец. 
Просто не знаех какво да си правя парите. Но, както е ясно от древността, любовта винаги е заслепявала мъжете, а аз бях лудо влюбен в едно момиче, което живееше във Варна и не искаше да дойде да живее в София. Така напуснах студиото, взех си цялата техника и отново съдбата ме приземи във Варна. Тук основах и свое частно звукозаписно студио на ул. “Асен Златаров”. Това момиче, днес е моята съпруга. Тогава нямахме къде да живеем и се местехме от квартира в квартира. През 1981 година се роди синът ми, който кръстих на баща – Христо Данов. Във Варна този музикален бизнес беше като приход едно към десет в сравнение със столицата, но не съжалявам, че се върнах във Варна, защото този град беше за мен като роден и всичките ми приятели бяха тук. А и любовта, заради която оставих София се оказа наистина голямата любов на живота ми и с жена ми Веселина, както казват, само смъртта може да ни раздели. Тук обаче трябва да кажа, че не всичко беше цветя и рози и изкарах много тежки мигове. 
Дойдох от София като софийски тарикат, както се казва, а тук “монопола” се държеше от личности като Хиндо Песа и от Христо Уцето, който още е жив, от Чирпана и от още няколко знакови фигури, които държаха валутата, златото и всички черни приходи на улицата. 
Като всичките до един работеха за службите.
Още като стъпих във Варна и започнах да се занимавам с някакъв бизнес, взеха да ме привикват от Стопанска полиция тогава – ела тука, ела там, докато накрая намерих един много силен покровител от София и тормоза спря. От 1980 година започнах да въртя един много доходен бизнес, явно имам нюх към бизнеса и това как се правят пари. Всяка седмица, поне един път, ходех до магазин “Квеле” в Харманли. Товарех една кола със стока – видеота, касетофони и касетки. Какво правех? Взимах оттук някой път офицер, някой път старшина – униформени, качвах го в колата и той караше, тръгвах с няколко хиляди марки, а за да нямам проблеми свалих две-три продавачки от магазина като ги канех на модното по онова време в онзи край заведение “Извора на белоногата”. Там се запознах и с друга знакова фигура – Тенчо Свинаря, намесена по-късно с имена като Фатик и всички останали от борческите среди. Пак там се запознах и с шефа на военното разузнаване. И така аз си влизах в Харманли с шофьор полицай, охраняван от Военното разузнаване там, товарех колата с 2000 касетки, които купувах по една марка, продавах ги в София по 2 лева, марката беше 1,10 лв. тогава, от София взимах марки по лев и двайсет по-скъпо, отколкото оттука, минавах през “Квелето” отново, товарех видеота и касетофони, и малко касетки, и ги носех във Варна. Стоката продавах в Добрич, Шумен, Нови пазар и Варна. Бях създал цяла мрежа. Разбира се, в един момент стана фала.
Но фалът не стана заради това, фалът стана, заради друго – покрай всичко това аз въртях и още един бизнес. На “Златни пясъци” през това време се подвизаваха турските фирми, които возеха туристи. В хотел “Родина” управител беше Ерол, етнически турчин и там отсядаха хората на “Сивите вълци”. Вечерял съм, ял съм и съм пил с много от тях. 
Един от шефовете на едната фирма се казваше Севджан, известни фири бяха “Джан оглу трузиъм” и “Шампион”. И така заработих с тези фирми. Имаше един Ахмед Сонер, изключително голям измамник и мошеник, български етнически турчин, който въртеше тези всичките фирми, който харчеше поголовно пари и играеше всяка вечер комар. Той беше също и нумизмат и покрай него ги карах да ми носят тук златни синджирчета, дънки, кожени манта, палта и кожуси. Както казах, имах вече един голям покровител от София и Стопанска милиция не ме закачаше. В един прекрасен момент, както си вървях по улицата идва при мене един човек, вади карта от Държавна сигурност и вика – моля, елате с мен. Закара ме в районното на “Златни пясъци”, горе на тавана. Човекът се казва Господин Иванов, още е жив, беше от Второ главно на ДС. Седна срещу мене и ми вика: “К,во правиш ти бе, какъв човек си, влизаш в автобуси, носиш стока, внасяш, никой не те закача...”. 
А аз малко ехидно му отвръщам: “Не ме закачат, защото има хора, които са ми разрешили да се занимавам с малко бизнес”. Той ме гледа внимателно и вика – виж какво, добре, прави каквото искаш, мен ме интересува само имат ли корани, продават ли корани и ако го правят, ми кажи. Викам му – да бе, нямаш проблеми, ще ти кажа. И ме пусна, след което станахме близки и с него. 
Влиянието ми в полицията стана много силно във Варна. В заведението “Делфина” до църквата “Свети Никола”, където беше средището на хората от подземния свят в онези години, идваха хора, примерно от Първо райнно с молба да ги назначат в Окръжното управление и това не се хареса на някои служби, а именно на Тони Димитров, един от шефовете на Второ главно и Сава Денев шеф на ДС във Варна. Те и пратиха покрай мене един техен агент, казваше се Веселин Миронов Маринов. Впоследствие това лице го убиха в Хърватска, ходеше и там се представяше за някакъв супер разузнавач, а тук се оказа, че е замесен в убийството на бизнесдамата Татяна Тотева, която я намериха като овъглен труп, заради общата им конрабанда с цигари. Същият този Веселин Маринов стана и една от причините да свалят шефа и на НСС Арлин Антонов, защото му беше дал  карта на служител от контраразузнаването. Веселин Миронов беше психично болен човек, после го разбрах, той страдаше от манията да бъде служител на службите, а майка му Дора беше една от доносничките на ДС на Тони Димитров. Така те го внедриха при мине.
И се стигна до 26 август 1986 година, когато ме арестуваха. Направиха обиск вкъщи, намериха български пари и три долара и нищо друго. Качиха ме в следствието. Влизах там за първи път, защото никога не съм бил арестуван дотогава. 
Да, по закона, наистина бях виновен, съдеха по чл. 250 и 233, които вече не са престъпление, а и тогава не бяха престъпление никъде по света. 
Обвинението се състоеше в това, че съм купувал стока и съм я продавал по-скъпо. Ами това си беше все едно търговията и бизнеса, които свободно се вихрят днес. Да не би някой търговец в света като купува стока да я продава после по-евтино?! И второто обвинение – че съм притежавал валута. Разказаха играта на хората, които познавах, понеже си беше поръчкова история на Държавна сигурност, беше мъка жестока. Нямаше мой близък, познат,мъж, момиче, който да не го бяха викали и разпитвали, каквото може да плюе против мен. Имаше и куриози - един човек, Добри се казва, който тогава беше барман на “Златни пясъци” и аз тогава отидох при него да го питам за валута. Те са ме следили и го викат като свидетел, обаче той си мисли, че аз съм пропял и че ще го топя за валута. И ми правят очна ставка с него. Беше в началото на септември, а той идва в следствието със зимни дрехи и кожух. Следователката го пита – ти, що си се облякъл така, а той и отвръща – ами аз знам, че като ме викате тука, оттук се излиза след дълго време, затова съм си взел топли дрехи. Очната ставка е - аз съм отпред, той е зад мен, за да не можем да се гледаме и да няма сигнализация помежду ни. Питат дали се познаваме и аз казвам – да познаваме се. Ходихте ли при него за валута? Да, ходих, казвам аз и той изтръпва като си мисли, че ще го топя. И подскочи – как не те е срам, взе да вика, а следователката му изшътка – Млък! И продължава да ме пита – е, и какво стана като ходи при него за валута, а аз и отговарям – ами човекът ми каза, че той е барман и не се занимава с валута. След което тя посегна и щеше да ме удари с пишещата машина по главата, а Добри взе да се смее отзад. 
По това време бяхме приятели вече с една от най-колоритните личности на подземния свят във Варна – Максим Хари Капонов – Мазута. Него също го извикаха и той като чул, че го викат, беше избягал в Силистра и живя два месеца там. Тогава всички разбраха, че Веско Данов не е певец. Като излязох от затвора бях много горд и даже се просълзих, когато отидох при един мой приятел, отвори майка му, прегърна ме , всички във Варна ми викаха Шопа, и ми казва – Шопче, благодаря ти, че не накисна сина ми.
Много тежко го понесоха и баща ми, и майка ми този арест. 
И тук ще кажа едно силно изречение – аз убих майка си и баща си. 
Майка ми беше от род от сой, журналистка, моралистка, на нея цял живот и тежеше това, че синът и е бил в затвора и че е бил престъпник, разболя се от рак и почина от това. 
Баща ми после стана министър на вътрешните работи и всички вестници винаги, особено имаше един “Репортер 7” и “Новинар” непрекъснато пишеха,че синът на вътрешният министър бил най-големия престъпник от Варна. По това време избягаха и някакви от следствието във Варна, но веднага написаха, че те били мои приятели и баща ми бил уредил прикриването им. Пълни идиотщини и лъжи, но това съсипваше баща ми през цялото време. И той почина също от рак. И родът ми, може би дълбоко в себе си ми е простил, но никога не можа да преживее, че съм бил в затвора.
Аз ще ти кажа обаче, че за тези години не се смятам за престъпник. Не съм изнасилил, не съм убил, не съм крал. Да, нарушил съм закона, но законите на тази държава, според мен не бяха никакви закони. Янчо Таков и той лежа за кожуси, в цял свят беше разрешено да вършим това, което правехме ние, но тук такива бяха времената – докато навън правеха пари, ние тук, с нашата предприемчивост, лежахме в затвора. 
На всичкото отгоре, тогава Държавна сигурност ме обвини, че съм извършил и измами. В обвинителния ми акт пишеше така - измамил неустановено лице от английски произход с около 200 английски паунда пред двама свидетели, единият умрял, а другият живее в САЩ. 
Та това беше големия престъпник Веселин Данов. Вкараха ме в затвора и объркаха не толкова моя живот, колкото този на жена ми, синът ми и на майка, и баща ми. От затвора излязох на 28 декември. Нямах никакви пари, всичко ми беше прибрано и отидох при Хиндо Песа, и поисках пари на заем. Той ме пита, за какво са ти, какво ще заложиш, както се казваше, какво ще спънеш. И аз му казвам – нищо нямам какво да ти спъна, познаваш ме, аз съм Веселин Данов и никога няма да ти остана длъжен, ще ти върна всичко с лихвите. А лихвите бяха фантастични, бяха 30% на месец. 
Гледа ме, гледа ме и ми даде. Отидох и купих на жена ми два пръстена, едни обеци и едно синджирче, за да може на Нова година, когато съм с нея да не се чувства унизена, че няма нищо на ръцете си. 
Върнах си после парите. Оттогава съм взимал много пъти пари назаем, за мене е закон обаче - ако вземеш пари от някой на заем и ти трябват за един месец, кажи му, че ще ги върнеш след два, но ги върни по-рано от казаното. И обратното – ако някой ми дължи пари си го търся до дупка, защото на никого не дължа нищо. 
Когато влязох в затвора, жена ми отива при един от най-големите, в кавички, приятели за да поиска пари за ядене. И той, обърнал няколко хиляди лева пред нея, и казал - ами нямам излишни пари.
И това беше поредния горчив урок.
Бях си хаиз от малък. Въпреки, че бях иначе добро и възпитано момче, някъде дълбоко в мен се криеше един неистов бунт срещу несправедливостта и едно мъжкарство, което избуя по-нататък.
В затвора, както ти казах, се срещнах с много интересни хора. В началото не ми разрешаваха никаква работа и бях заключен в килията срещу “смъртните. В един момент обаче, решиха да ме пратят в един обект на затвора, който е под земята, "за особени опасни затворници -“Бягство”. Това е т.нар. “Сода”, с усилено строг режим. Пълнехме содата от Девня в пакетчета. Това си е все едно робите в древен Египет. Ужасна история. Всичко беше в облаци от сода, които щеш не щеш ги гълташ, което си беше жива отрова, кожата ни ставаше суха и се пукаше, изгаряше като пергамент. Даваха ни по един леген със сода, от него се взимаше с доза содата, отваряш пакетчето и пълниш, слагаш на кантар, и трябва да е точно 50 грама, оттам правиш кутийки от картон и ги нареждаш по кашони. За да ти признаят един работен ден, трябваше да напълниш седем кашона. Аз с доста голяма мъка пълнех кашон, кашон и половина...
Докато бях студент попаднах в едни много интересни среди на комарджиите във Варна. 
Това бяха Климент – Климбата, лека му пръст, почина при една тежка катастрофа, който беше специалист на “петте карти” на покера, Даката, Иво Кьоравия, който е жив още, Румен Магарето и една колоритна личност Тошко Мафията.
Тошко Мафията беше едно момче с майка с психични заболяване, което се отрязяваше и на него. Той обаче от 14 годишен тръгва да се учи и да играе покер и зарове. Беше стигнал до такова съвършенство, че картите ги редеше докато ги бъркаше и през това време можеше да пее, да смята и да си прави каквото си иска. А на зарчетата беше бог – демонстрирал е с два зара пред “Делфина” как ги хвърля на покривите на паркираните коли и хвърляше дюшеш, или дюбеш пожелание от два метра. 
Тогава имах пари, покрай нумизматиката и филателията и тези комарджии, общо взето, си ме обираха. Бях им дойна крава, но покрай тях се и научих на някои тънкости като филажи, плакажи, това са термини от картите и имах няколко интересни случки.
Имаше две известни фигури от Плевен – Гото и Черния Митю, които бяха дошли във Варна “на турне” и на Златни пясъци се срещаме пред хотел “Родина”. Те си търсеха някой балък да го оберат и питат на плажа – някой ще играе ли карти – аз, викам, ще играя. И сядаме на бридж белот на 50 лева играта, което си беше пари по това време. 
Сядаме и играем – той пробва една история, аз не му разрешавам, пробва втора, пак удари на камък и накрая бръкна в джоба си извади 50 лева, даде ми ги и вика – брат ми, евала, аз съм човек, който гони аванта, няма да играя с тебе. 
Тогава въведоха една мода в измамите на карти и тя беше два вида – пресовани или рязани карти. 
Така се обработват картите, че когато бъркаш тестето технологично по един начин, няма да го обяснявам, защото все още има балъци на този свят. Максим – Мазута, който беше корифей в уличното изкуство казваше: “Балъкът се ражда като балък, живее като балък и трябва да си умре като балък”. Т.е. никой не бива да му отваря очите. Така че картите се обработват така, че по време на даване като се цепят по един начин и винаги знаеш картите при покер, или белот, които държи противникът и. И водиш играта. Няма загуба! Няма как да загубиш.
В София имах един човек, който беше световен шампион по културизъм тогава, Стефан се казваше, който си беше професионален играч на покер ме обираше едно време. Като се научих на мурафетите, си му го върнах по десет всичкото умножено, както се казва, изкарах го от обувките.
В София имаше още една известна фигура – Сиромах Костов, който събираше и обираше хората. С него играехме обаче ек-ек и също го обрах. 
Във Варна пък имаше един  Роската, който беше много голям майстор на зарове. Заровете също си имат своята история, комарджиите ще ме разберат за какво говоря и какво значи пенджосе, какво значи измирлии, шешбешлии... 
С Роската играехме заедно, обирахме ги и печелехме добри пари. 
Това бяха и годините, в които се раждаше т.нар. ъндърграунд. Нашата страна много прилича на САЩ по времето на каубоите. Ние бяхме съвременните каубои, за които сега се пишат книги. И ние сме и отживелицата, както в един момент се случва с каубоите. Обществото просто си каза своето и ние вече не сме това, което бяхме.
Тогава най-известните комарджии бяха Ончо – Върхът, Еверст, както му викаха, сега е скъсан до дупка, а по онова време играеше по 20-30 000 лева, Димо Главата, Доко от Бургас, Ванко Тариката, който почина, бог да го прости.
Комарджилъкът ми беше в кръвта, аз съм си хазартна личност и до ден днешен и когато в затвора бях в “Содата”, имаше двама тартори на този отряд. Единият беше Кокиката, циганин, бандит, осъден на 12 години за грабеж, и един Иван, който и в момента е рокер, и беше шеф на рокерите във Варна преди години. Те играеха белот в единия ъгъл и всичко живо стои и ги гледа и както се казва, чиракува.
Аз седнах до тях и ги попитах дали може да гледам, бях нов, не ме познаваха, те кимнаха в съгласие. Гледам, че циганинът обира Иван, ама направо го мачка. Естествено, там беше забранена играта на карти, но ние си правехме карти от картон. Така че в затвора такива номера, за които по-горе ти разказах с направата на карти, не вървяха. Но опита си е опит. В затвора се играеше на пари, които имаш – имаха 100-150 лева най-много, играеше се и лафка – на цигари, вафли и храна, и на часовници. И Иван си беше заложил вече един часовник “Сейко Файф” на дялове, примерно той върви 100 лева, пет дяла по двайсет лева. Оставаше му още един дял, всичко беше загубил. И аз му предложих да ме остави да играя вместо него. Иван вика добре, ама с какво ще плащаш. Казвам му – пари нямам, но имам лафка, аз не пушех. Той вика, добре тогава и влезе да се къпе в банята. Там имахме поне баня заради гадната сода.
Седнах и след около 45 минути бях взел всичките пари на циганина. 
Циганитът се наежи и вика: “Бях казал терца”, а не беше я обявил, аз му казвам – не си казал терца, но той пита другите – казах ли терца, бе, а те всичките му отвръщат в един глас – дааа... Признах му я и го смачках. Излиза Иван от банята и аз му дадох парите, часовника и другите неща. Момчето се изуми, раздели нещата и ми подаде половината, а аз му викам – мен не ми трябват, аз не пуша, храна има, пари за какво са ми, часовник имам. 
Така спечелих уважението и сърцата и на двамата, а после станах приятел и с циганина.
Затвора за мен беше една школа. Много ясно, че съжалявам, че съм бил там, но от друга страна е все едно, че изкарах един друг, още по-важен институт и обучение. То е същото като онези, които отиват във Виетнам и от някои стават изроди, но пък от някои излизат големи мъже.
През 1983 година ме назначиха на работа на Златни пясъци в боулинг –залата като ОТЗ и отговарях за машинките, и за боулинга. Точно преди това бяха вкарали в затвора цялата бригада, която е работила там и имаше огромен процес, с тях бяха арестувани и барманите. 
Разбира се, аз отидох с протекции, защото по онова време за да работиш там, трябваше някой да умре. В процеса на работа видях къде са тънкостите и слабостите. Една вечер около 20 часа се отваря залата и влизат полиция, следователи, прокурори, висши ченгета от София и искат да видят дали сме направили машинките така, че да не може да се краде вече. И водят един от задържаните да обясни как е крал. А момчето, горкото, обяснява кое, как е и що е, питат ме и мен сега как работим и накрая единия казва: “Значи вече не може да се краде?!”. Тогава директор на “Златни пясъци” беше Илко Запрянов, той ги водеше и им казва: “Вече не може да се краде”. 
И аз пак, с моята голяма уста, се обаждам: “Винаги може да се краде”.
Станах и им показах как става. Тогава единият от висшите офицери стана и каза – хайде да си ходим, тук няма оправия. На другия ден Илко Запрянов ме извика и ме завря в кучи задник. 
А там имаше тънки далавери – примерно, като отчита жетоните момичето като ти ги дава и после ти и ги връщаш, те са едни механични броячи, примерно отчита 999, после 1000 и т.н. Какво се правеше? 
Взимаше си от сенките за очи и се зацапваше последната цифра. Примерно те са 959, тя ти казва 955. Четири жетона са за нея. Ще кажеш, какво са четири жетона? Четири жетона по 0,50лв. са два лева, но това се прави стотици пъти, може би и хиляда пъти на ден – напред – назад, напред – назад... Както се казва, йолът е много голям.
Другото е, когато им зачисляваш с комисия жетоните, хиляда са в торба, така се пълнят и като се пусне машината лекичко вдигаш един механизъм за регулиране и вместо по един, от време минават по два жетона през брояча. И трябва да ти кажа, че ако работиш нагло, можеш по 500 лева на ден да правиш. Аз им пусках аванта на тези момичета, които работеха и всички много ме обичаха. Имах пари по онова време и тези пари толкова не ми трябваха. За мен по-хубавото в тази работа бяха безкрайните купони през тези години – наистина беше цяла фиеста всяка вечер. Обаче се уплаших от това, което ставаше, казах си, че не ми се влиза пак в затвора и напуснах. Илко Запрянов пак ме извика и ме пита – кажи какво става, защо напускаш, нещо има за да си пускаш молбата за напускане. Отговорих му, че имам проблеми с жена ми и затова спирам с тази работа.
Оттам отидох да работя в ресторант “Морско казино” във Варна. Имаше една много колоритна личност, Ицо Гробаря. Това беше един мъж на около 40-50 години, неворятно елагантен, ходеше много излъскан и екстравагантен, с бомбе на главата и с папионки. Той пък правеше луди пари като портиер на входа на Червения салон в “Морско казино”. Уволниха го обаче и мен ме сложиха на входа. Тогава управител беше един много гаден тип – Георгиев се казваше, не ме хареса от първия ден и започнаха едни непрекъснати конфликти. В края на същото това лято влязох и в затвора.
След като излязох от затвора трябваше да работя някъде и отидох в Девня с една, единствена цел – никой от съдиите няма да ти даде друга присъда като те знае, че работиш там, то си беше чист затвор. Работех на една подстанция, когато един мой приятел ми каза, че има търг за отдаване на ресторант – механа “Батовата” по Указ 56. Спечелих търга и се хванахме цялото семейство. 
На 11 януари 1990 година майка ми почина. Тя беше страхотна жена, 
беше душата на компанията, обичаше да се весели, да танцува и въпреки, че беше болна от рак, духът и беше изключително висок. Преди да почине аз отидох да я видя на 9 януари, беше страхотен студ. Майка живееше на 11 етаж при леля ми, която се грижеше за нея. Влязох при нея, бях много разстроен, майка също знаеше откакво е болна, но до последно ме успокояваше – тя мен – и ме увещаваше да не плача, че ще се оправи... А аз знаех прекрасно, че тя няма да се оправи.
Тя изобщо не можеше да става от леглото. Излязох си оттам съкрушен и никога няма да забравя това, което ми се случи тогава. Беше като чудо. Излязох долу пред блока и се заоглеждах за такси, за да хвана нощния влак за Варна. И изведнъж се обърнах, и погледнах нагоре към 11 етаж. И сега е пред очите ми майка ми, която ме гледаше на прозореца. Студ, вятър, високия блок, беше невероятно, а и тя не можеше да става от леглото...
Върнах се във Варна и на другия ден през нощта, в 4 часа се събудих, сънувайки майка ми, която ми поднася една чиния пълна със сняг. И ми казва – това е единственото, което мога да ти оставя, но ще ти е от голяма полза. А аз и казвам – за какво ми тоя сняг и се събудих. 
Бутнах жена ми и казах – майка ми умря току що. След десет минути леля ми звънна по телефона и съобщи лошата вест.
След погребението се прибирам и отивам на заведението в Батовата, и гледам сервитьора седнал, подпрял си главата и пъшка. Много ме боли главата, шефе, направо не мога да си намеря място. Не знам какво ми стана, никога не съм мислил или съм се занимавал с такива окултни неща, обаче господ все едно ме накара и му викам – чакай, аз мога да те оправя. Хванах го за главата, държах си ръцете на главата му и той ми вика – да, бе мина ми. Помислих си, че се майтапи.
И така тръгна този етап в живота ми – на естрасенството...
Така се запалих и изкарах няколко школи. Карал съм курс при Джуна, при Борис Золотов и се учих при сибирски лечители. Така станах без и да искам най-известния лечител по онова време. Казваха ми – Лечителят от Батовата. На ден чакаха по 100 – 200 души, виеха се страхотни опашки.
Какво мога да лекувам аз? Лекувам едно заболяване, което е нелечимо по медицински път – периартрит. Излекувал съм всички, които са дошли при мен с такъв проблем и съм готов за застана пред камери, да ме вкарат в едно отделение и да се види какво мога. Второто заболяване, което лекувам категорично, това е мигрената. Лекувам също и дископатия, болести на жлъчката. След като две години практикувах, спрях да се занимавам, защото видях, че всичко стана пошло и куцо, кьораво и сакато хукна да мами хората. От тогава помагам само на близки, на такива, които са идвали при мен, или на приятели.
Докато държах заведението на “Батовата” изкарах едни пари по-много интересен начин. Обади ми се един приятел от София и ми каза, че ще вдигнат цените на алкохола в пъти и аз поръчах на ЦКС и КООП-а да ми докарат два тира с алкохол. По закон трябваше да платя алкохола в рамките на две седмици. Аз изчаках, алкохола го вдигнаха след ден, продадох го на тройна цена и внесох парите на държавата. Изкарах много големи пари напълно законово, от акъл и късмет.
През това време се случи и нещо интересно. Когато ме вкараха в ареста и в затвора, вина имаха и едни хора от Стопанска милиция. Шеф на Стопанска полиция тогава беше Христо Петров. Негов заместник и началник “Валутен отдел” беше Драгоев, а най-опасното ченге за града по валутата беше Йоско Йосифов, на когото родителите му живееха на ул. “27 юли”, близко до “Делфин”-а. В същия ден, за който ме обвиниха, че съм извършил какво ли не, в 13 часа аз бях в дома на Йоско Йосифов на тази улица. Бях там, дойде и неговия шеф Ненчо Драгоев. И когато влязох в ареста, съпругата ми отива при тях и ги моли да кажат, че не съм извършил това, в което ме обвиняват, тъй като в посоченото време съм бил с тях в домът на Йоско Йосифов, просто да кажат истината, но те отговарят на жена ми – ние сме полицаи, не можем да бъдем свидетели. Тогава аз дадох показания срещу тях, тях ги задържаха и то на “Развигор”, прехвърлиха ме и мен месец и половина също на “Развигор” за да бъдат свидетел срещу тях. Уволниха ги от МВР.
1990 година Йоско Йосифов се беше върнал на работа в МВР, но го бяха преместили като дежурен офицер. Една вечер същата година по телевизията чух, че баща ми Христо Данов ми е станал министър на вътрешните работи. 
На другата сутрин излизам, тогава живеех във “Владиславово” при тъща ми, и виждам на спирката Йоско Йосифов. Спрях с колата и му викам – влез бе, Йоско, ще те закарам. Той играеше на обиден от предишната ситуация, в която бяхме попаднали, но аз го контрирах – за какво си ми обиден, вие ми съсипахте живота. Той замълча, после каза – абе, така е, прав си и двамата си казахме, че не сърдим един на друг. И той  ми разправя докато пътуваме – знаеш ли, какъв куриоз стана вчера, Веско, говорим с шефа на полицията и той вика ей, демокрация идва, нещата се менят, я, представи си, сега Веско Данов да стане министър на вътрешните работи, а аз му викам – това изобщо не може да стане.
А същата нощ баща ми беше станал министър на вътрешните работи.
Закарах Йоско до Окръжната дирекция и влизам в уличката точно пред входа, където е забранено да влизат автомобили, паркирам пред входа и си говорим с него в колата. Излиза дежурният полицай и ми вика – дръпнете колата оттук. Йоско го погледна многозначително, но онзи вика – Йосифе, виждам те, че си вътре, но махнете колата. Йоско отвори прозореца и отвърна – ами, кажи на шофьора, ако иска да я махне. Казах на полицая – тръгвам след две минути, говоря още нещо...Полицаят влезе остро обаче и почна да вика – абе, аз казах ли ти да се махаш оттука! И Йоско излезе и му каза – запознайте се, това е синът на новия министър на вътрешните работи. И оня само дето не почна да ми лъска обувките.
Баща ми беше много принципен човек. Това го знаят всички. Няма човек, който с ръка на сърцето, да каже нещо лошо за него. Той, може би, беше най-великия министър на вътрешните работи, който е имала България от 1990 година насам. Вече казах, че много тежко понасяше това, което пишеха някои вестници, че синът му е бил най-големия престъпник на света.
През годините, в които той беше министър на вътрешните работи, мога да кажа, че бях “най-ниска трева”, гледах да му не създавам проблеми и никога не съм му създавал такива. Всеки един на мое място щеше да се възползва, щях да имам дипломатически паспорт ако поискам, но никога нищо не поисках от него през това време.
Е, много ясно, това беше единствения период, през който ченгетата не ме тормозеха. След като престана да бъде министър, баща ми отново се върна към адвокатскта професия.
Дойдоха и т.нар. “борчески години”. 1993 година започна създаването на ВИС, СИК, Аполо, и т.н. Във Варна от едната страна в “Секюрити груп” бяхме аз, Малкия Петьо, Камилата, Данчо Марков, Мазута, Черния Венци, Съка..., а от другата страна начело на “Марс 93” беше Христо Асенов – Бацата. Бяхме, общо взето, в приятелски отношения и като лидери на тези две групировки се очертаха Малкия Петьо от една страна,  а от другата – Бацата. 
На финала двете групи се скараха и се стигна дотам, че във Варна се събрахме триста въоръжени души. Водеха се преговори между ВИС, тогава още беше жив Васко Илиев, Данчо Марков, който пък представляваше СИК беше с нас и беше голям кошмар. 
Вадеха се автомати през нощта пред “Орбита”, БОП-а пък арестуваха и прибираха масово тези, които носят оръжие и нещата бяха стигнали до много тежка гангстерска война. На финала всичко приключи по мирен път, Данчо Марков стана лидер на  СИК във Варна. Тогава той се свърза и с грузинците, и започна да работи с тях по проекта “Варна – Поти”.
Тогава се запознах с Веско Баретата, лека му пръст, с Алексей Петров, който създаваше дружеството “Спартак” тогава, със Златко Баретата, Борчо и много други. Те ме направиха и представител на застрахователно дружество “Аполо и Болкан” във Варна. Мога да ти кажа съвсем искренно, че тогава “Аполо и Болкан” никога не сме извършвали престъпления, не сме изнудвали или грабили. Няма да направя лошо на никого и няма да цитирам имена, но тогава всичките от СПООР-а, с много малко изключения, работеха при мене. Всички, в това число и офицерите.
Нещата тръгнаха и всичко вървеше добре до един прекрасен момент, когато в “Аполо и Болкан” си развалиха отношенията помежду си и се разцепиха. Докато аз бях в “Аполо” при мен дойдоха Веско Жеков и Иван Славков. Иван Славков поиска да бъде, както се казва, заместник-шеф, а Веско Жеков си се хвана още от тогава с проституцията. По-късно се разделихме, защото бяха некоректни и това го казвам категорично. Аз се дръпнах от тях, Веско Жеков си хвана бизнеса, който го знаеш какъв е в момента, а Иван Славков, въпреки че беше шеф, винаги си беше лъган от Веско Жеков. 
В един момент на Шведския хотел ме извика Златко Баретата и ми предложи на мен и на Иван Славков дялове от новото дружество, което тогава правеше и заяви – аз се отцепвам. Казах му – Злати, брат, обичам те като приятел, обаче аз не мога да кажа като представител на “Аполо и Болкан” – аз вече не съм представител на “Аполо и Болкан”, ами на дружеството на Злати. Нека си останем приятели, но аз оставам представител на “Аполо и Болкан”. На Златко Баретата, това не му хареса, разбира се, и тогава Иван Славков стана негов представител за Варна.
Със Златко и до ден днешен сме приятели. Ще ти кажа и, че въобще не са истината половината от работите, които се пишат за Злати. Златко е много добро момче, много е честен и никога не е имал пари, защото ги е раздавал на приятели. Все го работеха приятелите му. Злати бил №1 по наркотиците. Може хора, които са при Злати да са такива, но Златко нито шмърка, нито продава наркотици и е много деликатно да се ръсят така приказки на ангро. 
През тези борчески години се запознах чак през 1996 година с братята Маргини на хотела на “Кабакум”, който по това време го държеше Максим Мазута. С Жоро Илиев се запознах в Пловдив и моментално се харесахме взаимно. Жоро беше голям бохем, много голям мъж, не му пукаше от нищо, много свястно момче, лека му пръст. Е, имаше си недостатъци, но кой ги няма?! 
Имам чувството, че той знаеше, че е обречен. Имал съм само един единствен конфликт с него, когато негови хора ме набедиха за едни неща. Тогава отидох в офиса му, извикаха и същите хора, и накрая Жоро каза – вижте какво, човекът е абсолютно прав за това, което казва и аз му вярвам. Вие трябва да го уважавате и директно им каза да ми дават едни пари, които разбира се, никой от тях не ми даде по-късно.
Мето Илиенски също беше много свястно момче. Много културен, интелигентен, четеше страшно много, разбираше от много неща. Него го погуби наивността му. Прекалено много се доверяваше в хората. Мето ме е водил на концерти, да, ходеше с охрана, но никога не е правил някакви екшъни с гардове, или тъпи изпълнения. Аз имам много хубави чувства към него, които ще пазя винаги.
Във Варна по времето, в което колеше и бесеше тогавашният шеф на Военна прокуратура Николай Колев, когото разстреляха по-късно, се случи и една голяма мръсотия. Тогава, както се казва, поръчаха да бъде смачкан тогавашния шеф на БОП – Варна полк. Стамо Стамов. Поръчката идваше от местна групировка и от Стопанска банка. Отвратителна поръчка беше. Стамов ми беше приятел от 1973 година и аз не го крия, нито той някога е крил, яли сме и сме пили заедно. Стамов не  е взел никога и от никой нито една стотинка. Можеше да седне да пие една водка, да, сигурно е черпел информация, но не е работил за никого. Тогава, благодарение на полк. Николай Колев арестуваха Стамов и му измислиха обвинение за подкуп.
Аз лежа вкъщи с 40 градуса температура и идват Николай Колев, и един следовател от Сливен, Ников. И Кольо казва – Веско, трябва да дадеш показания срещу Стамов, защото иначе и теб ще те арестуваме. 
Сега сигурно, никой няма да ми повярва, какво съм му казал, но аз съм много импулсивен човек. Станах, както бях на легло болен и му изревах – Мен ли ще арестуваш, бе? Мен? Дето съм те купувал едно време за чифт дънки? Айде, арестувай ме!  Аз няма да кажа нищо за Стамов, защото просто няма какво да се каже за него. И му казах още – сега, ако си голям мъж, арестувай ме, ако не, сядай и пий нещо, и си отивай. Той изгони Ников да го чака долу, седна пи една чаша коняк, помня, стана и заминавайки си, каза – може да си всякакъв, ама... Даже, може би и той в злобата, и гадостта си прозря, че не съм някой гадняр. И си замина.
Но този човек, който прозря, че аз не съм гадняр си остана гадняр.
След няколко години, една сутрин в шест часа сутринта се звъни. От опит знам, че като звъни някой толкова рано, не е за добро. Обадих се по домофона и попитах кой е и отсреща ми се казва – Полиция! А аз викам – кого търсите,  те казват – Веселин Данов, и аз казах – Вкъщи няма никой.
Пълна глупост казах. И се сетих за Мечо Пух, който като го питат има ли някой вкъщи, отговаря – няма никой вкъщи и сяда, и разсъждава – за да кажа, че вкъщи няма никой, значи има някой, за да каже, че няма никой...Но явно полицаите не бяха чели Мечо Пух. 
Поглеждам леко от прозореца и виждам трима цивилни долу. Спряха да звънят, после пак почнаха. Очевидно обаче бяха приели, че са объркали звънците долу. По телефона събудих един мой приятел и го помолих да мине покрай къщи за да види каква е хавата. Обади ми се и каза - въобше не излизай, има един микробус с барети с качулки. Микробусът беше със старозагорски номера.
В това време ми звъни по мобифона един от шефовете на службите от Варна и вика – Веско, какво правиш, а аз му отвърнах – чакай, че тук съм в София и бучи един трамвай, не те чувам...Ама в София ли си, да в София съм. Кога се връщаш, викам – след два дни. Очевидно го бяха накарали да ме прослуша. И казах на един мой приятел – иди пред къщи, имах един микробус, ритай по гумите, все едно търсиш нещо, те ще те арестуват  и ще те питат какво правиш тука, а ти им кажи, че шефът каза, че ше заминава и каза, че ще остави ключа на микробуса на предната гума...
И наистина така и стана, и те си заминаха.
Николай Колев нарежда на Военна полиция в Казанлък и Стара Загора да вземат барети, да дойдат във Варна, да ме арестуват, да обискират целия апартамент като е казал дословно – една гилза от куршум ако намериш празна, водите го!
Целта каква е била? Тогава разбрах, че някои хора не само са злобни, но са и много прости. Според Николай Колев аз съм бил закупил тракийска златна огърлица  от някакви иманяри с брилянти. 
Толкова е тъп, че дори не знае, че по тракийско време брилянти няма. Обаче аз полудях от злоба от тоя цирк, качих се на колата и отивам в София. Имахме общи познати и разбрах, че в момента е в едно  заведение. Влязох вътре, той беше седнал заедно с любовницата си, която я обвиниха за убийството в Пазарджик и сега се крие в Лондон, и още 10-на прокурори. Влязох вътре, той ме видя и вика – аа, здравей, Веско. А аз му казвам – ти ли ще пращаш барети да ме арестуват. И го наврях в кучи гъз. 
Накрая заради издевателството срещу Стамов, който го бяха преместили в затвора в Плевен и не му сменяха мярката за неотклонение,  аз отидох при Татарчев и му казах -  в името на старото приятелство с баща ми, защо държите по поръчка Стамов, пуснете го, това е пълна идиотщина. Той кандиса и  тогава ми даде един прокурор, няма да му казвам името, все още е прокурор във ВКС -  с една бяла “Темпра”, тръгвайте за Плевен, дал съм на прокурора постановление да освободят веднага Стамов под гаранция.  Ходил съм на свиждане при Стамов, този огромен мъж плака като дете от унижение. Можеш да си представиш какво значи шеф на БОП сред рецидивистите в затвора.
Закъсняхме и пристигаме  по – късничко, и главният надзирател казва – елате утре, защото делоловодството не работи. Прокурорът хъка, мъка, а аз се развиках, и му показвам документа  от Татарчев – незабавно да се освободи Стамо Стамов, значи днес, а не утре. След един час го пуснаха по анцуг и си го закарахме в София.
Мина делото, оправдаха го Стамов по всички обвинения и аз се гордея, че той ми е приятел и бях приятел с него и когато беше в затвора. Човек не бива да си мени и предава приятелите.
По същият начин постъпих и с Живко Щерев. Той ми е приятел от 20 години, Живко го обвиниха в правене на фалшиви пари и с право, имаше печатници, осъдиха го, излежа си присъдата. Аз не съжалявам, че ми е бил приятел. Човек като си избира приятелите не е  по това дали е фалшификатор, или не. Да, приятел няма да ми остане някой ако разбера, че е изнасилвал бабички или е блудствал деца,  бил е сериен убиец, или атентатор, но от човек, който е  нарушил закона, но не на човешките закони, няма защо да се срамувам Нарочиха ме и прокуратура и БОП, че съм бос на фалшивите печатници, когато отидох и станах доброволен свидетел на едно негово дело. Излязох пред съда и казах – приятел ми е и се гордея с това. Не ми пука, когато става дума за чест и приятелство.
Има живи хора,  Иван Славков е виждал, когато аз и той сме излизали срещу 70 души въоръжени в град Варна, няма да казвам кои,  но от много силна групировка. Влязохме двамата с него, даже той ми каза, чакай да се обадим на други  за дойдат, а аз му казах – или сме мъже, или не сме.
Така че като ми загреят бушоните, не ми пука от нищо и от никого.
Заплашвали  са ме с убийства и всичко, да, семейството ми е страдало, и аз съм го изживявал, но в крайна сметка човек живее за едната чест.
Много интересни неща мога да кажа относно един проблем с финансовите пирамидите, но не мога да обясня всичко, което знам. И защото има още много от създателите им, които са живи, и защото някои неща не мога да ги докажа, но ги знам. 
Всички големи пирамиди, най –мощните, бяха създадени с участието  на службите. Категорично го заявавам. 
Едната “М АЙ утре”, беше софийска на ДС, Диамандиев и Красимира Данаилова бяха подставени лица, те и сега нямат една стотинка. Името на единият от хората, които управляваше и разпределяше парите от финансовите пирамидите беше Баев от София. В един момент се занимаваше с олио, сега чувам, че са го ограбили. Момчета от ДС и барети ги охраняваха и пренасяха парите за София с коли.
“Югоагент” - можеш ли да отидеш в Югославия и да управляваш такива пари без знанието на службите?  Нека не си говорим глупости. 
Във Варна една от фирмите, които държеше пирамидите е една фирма за недвижими имоти, много известна, в момента просперираща, оттам и тръгнаха парите и капитала, заедно с руснаци играеха. Много известна фирма е сега с пет букви в името,  има офиси из цяла България.
Не мога да го докажа, но го знам. Една от най-големите групировки във Варна имаше също пирамида, офисът и беше  близко до шадраваните.
Всичко си беше контролирано и манипулирано от службите. Всъщност, пирамидите не бяха българско изобретение, имаше ги по цял свят и аз не съжалявам тези хора, които изгоряха. Защото не може да очакваш да има 14 процента лихва на месец, когато банковата е 4 процента и всичко да е редовно. Много хубаво им беше когато взимаха големи лихви,  даже някои  се подиграваха -  вижте  какви пари лапаме на месец. Ами лапаха, лапаха, накрая го лапнаха”.
    С идването на демокрацията обаче романтизмът на варненската улица властно и грубо е изместен от неумолимите вълчи правила на оцеляването. А и диригентите с палките във властта по това време се размножават като хлебарки.
     Радослав Калчев – Черния Роди, който беше най-чаровния барман в Клуба на културните дейци в лятно кино „Ленин” и чиято усмивка осветяваше култур-трегерите на града, щеше да нагази в дълбочините на акулите. 
     Антонио Тунджев, който бе набил помполита на кораба, на който пътуваше само защото се отвращаваше от лицемерието и тъпите порядки на системата тогава, щеше заедно с приятеля си Иво Гела да стигне до времето, в което държеше улицата в юмрук.
     Данчо Марков и Христо Асенов – Бацата след „гурбетчийството” си в Чехия и Унгария щяха да се върнат тук и станат знакови фигури в подземния свят...
     На варненската улица изгряваше чикагското слънце.
    
 








                                        ГАНГСТЕРСКИ  РАЙ



        Гун И-дзу бил прочут със силата си. Владетелят Сюан от Джоу решил да го посети и да му поднесе почитанията си, но когато се изправил пред него, бил изненадан от слабата му фигура.
       - Колко ти е силата? – попитал владетелят.
        Гун отвърнал: 
        - Мога да счупя кръста на комар и да вдигна крилото на пеперуда.
        Смутен, владетелят казал: 
        - Аз мога да счупя рог на носорог и да тегля девет вола за опашката,    но още страдам, че съм слаб. Как така си се прочул със силата си?
        Гун отговорил:
        - Аз не съм прочут с подобна сила, а с умението си да я използвам.

























      Отприщената слободия на родната ни демокрация, на чиято политическа сцена се водят рутинни, пищни и задкулисни партийни битки, ражда т.нар. ъндърграунд. Извън гореописаните романтични образи на по-скоро комерсиалното лентяйство на социализма, улицата е завзета от десетки бивши спортисти, за които няма друга алтернатива. Борци, боксьори, гребци, изхвърлени от един строг стериотип на живот и принудени да оцелеят бързо и в движение, овладяват законите на улицата – жестоки, но справедливи според неписания им кодекс на честта.
    Варненските играчи в голямата си част нямат нищо общо със спорта, но пък прекалено добре познават уличните „спортни” дисциплини. Новото време ги вписва плавно в новосъздадения ъндърграунд и то в предните редици, защото те поначало са скарани със силовите наказателни отряди. И обучените им на „санже” фини пръсти не стават за бухалки. Впрягат не бицепсите си, а въображението.
    Първите охранителни фирми в града са „Марс 92”, по-късно променила името си на „Марс 93” и „Секюрити груп”. В „Марс 93” лидерът е Христо Асенов – Бацата. Бацата е борец и като магнит привлича около себе си борците. Самите те са изключително подвластни на спортното си приятелство, държат много един на друг и за разлика от другите спортове имат уникално стадно и екипно чувство. Борците са дисциплинирани, уважават авторитетите сред тях и  не са индивидуалисти.
     „Секюрити груп” се осланя на стария варненски „каймак” – Максим Хари Капонов – Мазута, Черния Венци, Петьо Пасков – Малкия или Бандита, Жоро Камилата, Весо Данов – Шопа, Сашо Съка. Около тях в „Секюрити” прииждат  кикбоксьори и боксьори, носещи друга закваска от спорта си – индивидуалисти, с подчертано чувство за собствена значимост и лидерство.
     В тази първоначална демократична джунгла далаверата още не се нарича официално бизнес и е разнородна. Сблъсъците са за разпределение на територии, свързани с рекета, охраната на обекти, проституцията, хазарта, автокражбите. Първите капитали се трупат още тогава, когато столичните акули не са се организирали, за да хукнат да превземат Варна.  
    Онези, които продължават да живеят с легендите, че някое супер-ченге е раздало куфарчета с пари на новите герои на улицата, трябва окончателно да заровят илюзиите си в пясъка. По онова време се правеха луди пари, които безконтролно потъваха в джобовете на гангстерите.
    Парите се печелеха на купища от автоджамбазлък и рекет основно.
    „Имаше моменти, в които парите се носеха в претъпкани чанти, не можехме да ги преброим и даже ги разпределяхме направо по сакове – на тебе този, на мене онзи...”, ще разкаже по-късно Максим – Мазута, който като потомствен евреин обаче учи останалите си авери на уважение към мангизите. Той е пословичен с това, че държи всяка банкнота да не бъде смачкана, да бъде изгладена и подредена, и твърди, че парите трябва да се уважават за да не бягат от теб.
     По онова време се учех на разследваща журналистика в движение. Идваше ми отвътре, нямах учители, или по-опитни колеги, които да ме въвеждат в правилата на играта. Водеше ме интуицията. Всъщност, при мен нещата винаги са се получавали малко странно – когато чуех за някоя история, или попаднех на някой скандален случай, още преди да съм го разровила, просто ЗНАЕХ дали зад него стои истина, или не. По-късно се майтапех с мои приятели, че ми се дава от Горе. Още преди да съм проверила фактите просто ЗНАЕХ, че това е така, или пък, че някой ме плъзга. Тази професионална интуиция ме е спасявала многократно и в изнурителните разследвания, някои от които продължаваха с години, и нямаше сила на света, която да ме убедеше, че не съм права. И рано, или късно нещата излизаха на бял свят, точно така, както без да имам и грам доказателства на старта, се случваха на финала. Когато вече бях натрупала камара от факти.
    Стрелецът  в мен бесуваше, когато ставаше дума за несправедливост. И ако нещо ме изкарваше от равновесие, бе винаги това – че никой няма право да скалъпва факти и обстоятелства само за да прокара интереса на тезата си. И да лъже, и мърсува с истината. Дори и най-черният дявол трябваше да бъде закован професионално и с железни доказателства, а не просто защото на някое ченге, или властен политик, не му харесва цвета на очите му. 
    За да си вършиш читаво работата в този мръсен занаят обаче трябваха източници. А най-точните бяха в подземния свят. Там се знаеше всичко – кой, кога, защо и къде е правил нещо и още по-ценното – знаеха се тарифи, цени, корупционни хватки и предателства, както и кривите стъпки на полицаи и магистрати, които иначе пред телевизионните камери денонощно ни убеждаваха как се борят с организираната престъпност.
   Онези години обаче нямаха нищо общо със сегашното време, в което мафиотски босове ползват медиите като тоалетна хартия. Тогава т.нар. мутри бягаха като дявол от тамян от журналистите. И побесняваха, когато имената им излизаха в пресата. Аз обаче нямах никакво чувство за самосъхранение. И досега това ми е най-слабото място. 
   Никой специално не ме е въвеждал в тези среди. Бях неистово любопитна, нещо, без което този мръсен журналистически занаят няма как да го вършиш свястно. Киснех по дискотеките, осъществявах контакти и ужасно много се дразнех по-късно, когато някой раболепник точно, когато не трябваше ме представяше като „журналистката Томова”. Две са железните правила в разследващата журналистика: едното – пълна дискретност и бягане от каквато и да е показност, и второто – да пазиш като зеницата на окото си източниците си – въпреки, че могат да те пребият, или съдят за да ги осветиш. 
   И заради двете съм яла дебели сопи. 
   Много бързо научих и още едно златно правило – продадеш ли се един път, свършен си. Слушах с какво презрение бандитите обсъждаха колеги – журналисти, продали се за едно уиски, подаръче, или дребни парици. Мутрите не обичаха продажниците. Плащаха им с охота, но винаги се гавреха с тях и нямаха никакъв респект. Кривите им усмивки и присмехулните свити очички бяха убийствени, когато изреждаха кой полицай, прокурор, съдия, или журналист вече е в списъка на купените агнета...
    Пишех едно към едно. Никога не отказвах, когато при мен дойдеше сигнал за „опасен” материал, в който бяха забъркани властници от всякакъв калибър. Днес, в журналистическата гилдия, има хора, които са милионери от далеч по-лековати врътки и поръчки. Ако бях осребрила разследванията си, сега щях да броя звездите над Доминиканската република. Така и си останах от онези старомодни шматки, за които честта продължваше да значи нещо.
   В средите на варненските бандити няма скрито – покрито. Всичко се знае. Пишех ги в пресата и вадех неща, от които дори и ченгетата нямаха хабер. С времето трупахме доверие един към друг. Проверяхме се. Аз се научих да бъда предпазлива с всяка подадена информация. Те се научиха, че не съм измекяр.
   В онзи техен свят, когато противникът  беше с качества и характер – можеха и да го ненавиждат, но винаги го уважаваха. Този свят имаше своите честни правила – никога не се посягаше на съпруги и деца. Мъжката дума, дадена веднъж, бе мъжка и никакви документи, подписи, или нотариално заверени бумаги не тежаха повече от нея. Кръвта беше кръв. Честта беше чест. 
    Още никой не шмъркаше за да напомпа храброст. С времето интригите, лицемерието, подлостта и самозабравянето, че с купищата лесно направени пари  можеш да купиш целия свят, доведоха тази каста мъже до логичния крах. И на манежа  заиприжда „ню уейв” вълната на поколението „малоумници – мафиоти”.
     До тогава обаче имаше още няколко дебели филии, отрязани от времето, които трябваше да бъдат лакомо изядени.



 
 
     Да върнеш открадната кола за пет часа           
      
       
      „Марс” и „Секюрити” поделяха територии и бяха в стихията си. Борците наблягаха здраво на рекета чрез „елегантната” форма на предлагана охрана на всеки обект. Така я предлагаха, че нямаше как да откажеш. „Секюрити” бяха царете на крадените коли. През онези години автомобите се крадяха виртуозно и варненци много бързо се научиха, че е абсолютно безсмислено да се обръщаш към полицията. Не само, че ченгетата не можеха да направят нищо, освен да приемат жалбата на потърпевшия, но повечето от тях бяха в играта с платени „широко отворени очи”. 
       Мизата за връщане на кола варираше постоянно. Тогава на мода бяха германските марки. 2 – 3 000 марки беше средната цена за бързо свършената услуга да ти върнат колата, а когато ставаше дума за по-скъпи автомобили – таксата беше значително по-висока.
      Схемата и каналът, по който изтичаха крадените коли бяха перфектни. Бригадите от автоджамбази работеха предимно за „Секюрити”, по-късно влели се в СИК. За да спасиш атомобила си, номерът беше страшно бързо да реагираш, защото ако човек се туткаше да търси полиция и прокуратура, колата беше вече излязла за часове навън пред Дуранкулак. И Силистра.
      Обичах да ходя рано в редакцията. Тогава работех във варненския вестник „ НД Черноморие”. Богопамазаните журналисти идваха чак към обяд за оперативката в 13 часа. Дотогава изчитах цялата преса и „прозвънявах каналите” за да разбера какво се случва на улицата и по високите етажи на властта.
       Главен редактор на „НД Черноморие” беше Петър Тодоров.  Ужасен работохолик, моята зодия Стрелец, но ръбатия ми характер не понасяше невъзможните му врътки с всички, които държаха властта във Варна. И вечно превития му гръбнак. Петър имаше един навик, по който влизайки в кабинета му винаги разбирах, че предстои взривоопасен скандал. Той вдигаше очилата на главата си, зачервяваше се и това беше знак да започна да крещя. Случваше се често, защото материалите, които носех винаги бяха по острието на бръснача и сега си давам сметка как съм му пилила нервите, поставяйки го ежедневно изпържен в тигана – да се чуди как да угоди на ченгета, прокурори, кметове и вся остальная сволоч за да не ми пусне, или за да ми редактира до неузнаваемост материала.
     Една сутрин Петър ме извика по вътрешната линия в кабинета си. Наежена, че отново ще се бием за територии във вестника, нахакано отворих вратата. И видях насреща си един свит зад бюрото смачкан и притеснен мъж.
    - Откраднаха колата. – пророни и вдигна с треперещи пръсти очилата над челото си.
    - Коя кола? – тъпо го гледах.
    - На редакцията. Знам, че имаш връзки при ония хора, виж какво можем да направим...
    Петър беше купил нов автомобил за редакцията, който разбира се, караше само той. Мисля, че беше някакво Пежо и беше голяма фукня с него. Можех да вдигна рамене и да му кажа да се оправя сам, бях му набрала, но хрътката в мен оголи зъби и моментално прецених, че това е шанс да се набутам в схемата как се „връща” кола.
    - Ще видя какво мога да направя – изфучах от кабинета.
    Тогава още нямаше GSM –и. Елитът на мутрите говореха по едни тухли, наречени мобифони, но журналистите не можехме и да мечтаем за такива. От редакционния телефон се обадих на Весо Данов – Шопа. Весо беше „интелектуалния играч”. Той не се пъхаше в уличните битки, не си падаше по силовите демонстрации, още тогава се славеше като интригант от висша класа и винаги знаеше всичко. Надявах се, че поне ще ми даде посоката кого да търся за да върнем колата. „Обади се на Мазута”, отсече Весо.
    Боботещо с дрезгавия си глас Максим – Мазута ме разпита за марката на автомобила, номера и цвета му, и каза, че ще ми се обади до петнайсет минути. 
    - Чакам те в казино „Аристократ” – дойде малко по-късно поканата.
    Главният ми редактор пуфтеше и не беше на себе си. Цялата редакция ходеше на пръсти като че ли закриват вестника. Винаги ми е била малко смешна призързаността към тези „неща на колела, от които се гледат някакви си хорица”, както казваше едно мое извънземно гадже и гледах с някакво аристократично презрение на цялата тази жалейка заради едно смотано Пежо. Но пък знаех, че този път ще видя с очите си как става „номера” с крадените коли.
     Петър се беше вперил в мен  като че съм  Спасителя в ръжта и дори ме увери, че няма никакъв проблем ако поискат пари за връщането на колата. Бил готов да даде 2000 марки.
     Казино „Аристократ” бе една много странно решена от архитектурна гледна точка сграда във варненския квартал „Чайка”. Днес в нея се помещава телевизия МСАТ. Тогава това бе едно от първите казина, собственост на хората от „Секюрити”. На вратата ме посрещна един смръщен бабаит и ме вкара в полутъмно помещение без никаква дневна светлина. Вътре сам на една маса седеше Максим Мазута. Пред него внушително лежеше огромен мобифон и чаша малко уиски.
    Максим бе една от фигурите, които задължително трябваше да присъства във филм на Тарантино. Никога няма да успея да го опиша в пълноводието му. Хриплив, дрезгав глас, страхотни псувни и мръсен език, и в същото време една уникална природна интелигентност, и шокираща ерудиция. Последната обаче можеше да бъде разровена като находка единствено ако той ти позволи, сваляйки маската на изрод от улицата. Той не ме помнеше и нямаше представа, че преди години съдбата беше пресякла странно пътищата ни. 
    Тогава работех в ТПК „Родина” и правех едни смешни планки. Бяха ме скъсали на изпитите и ми трябваше стаж за да кандидатствам отново. В ТПК „Родина” работеха инвалиди и трудоустроени хора, и леля ми ме беше „уредила” там. „Уреждането” стигна до екстрата да работя на бор-машина и на норма. Колежка ми бе една бивша проститутка – Зиза – невероятно колоритна личност и добра душа, при която от време на време идваше Максим. Максим беше влюбен платонично в наша обща колежка – едно нежно младо момиче като че свалено от платно от Майстора. Още тогава бях изумена от контраста – този груб на вид мъж беше крехък, чуплив и раним, и не смееше дори да заговори девойката. 
   - Едно уиски за Томова – веднага се разпореди Мазута и при протестите ми изпсува звучно – Тая работа иска чакане, мойто момиче. Седиш тука, чакаме и ще ти кажа кво правиме. И не ми се прави на девица.
    Максим не набираше никого по мобифона. Звъняха му отнякъде. Някакви. Обясни ми, че колата е тръгнала към Силистра и тъкмо навреме съм се обадила, защото още малко и е щяла да излезе извън страната. 
   - Спрял съм я и пратих мои момчета да я вземат от силистренската бригада, и да я върнат. Тая работа я правя само заради тебе, защото искам да знаеш, че сега на мен силистренци ми правят услуга, защото всичко това струва пари. И аз им оставам длъжен и трябва да им върна услугата.
    От обяд докъм 17 часа седяхме с Максим в казино „Аристократ” само двамата и си говорехме за ... книги. Казах ви, че от ъгъла трябваше да снима Тарантино. От време на време звънеше мобифона и по откъслечните накъсани думи разбирах накъде се движат момчета, които трябваше да върнат колата.
    Часове наред обсъждахме книги. Максим беше енциклопедия и изумяващо точно правеше разбор, който на моменти  даже ме комплексираше. Преди да се завра в горите тилилейски на журналистиката, бях прегазила плитката река на т.нар. литературни среди. Минавах за талантлива поетеса, но когато видях как непризнати гении пияни ядяха стъклени чаши в писателстото кафене и по цяла нощ говореха как ще останат в историята с книгите си, реших, че нямам място там. Ненавиждам хората, които се взимат на сериозно. И досега съм убедена, че само бездарието се вкопчва в собствената си значимост. Талантът е божия птичка и Господ го води и пази.
    Има необясними неща в контактите между хората. Може би Максим усети онази скрита енергия, която и за криех под прикрието си на нахакана, не знам, но той отметна онази зловещо груба и отвратителна маска, която бе надянал и часове си приказвахме за Достоевски, докато чакахме крадците му да си свършат работата.
     Към 17 часа мобифонът извъня, Максим каза три пъти – да и ме погледна с вълчия си поглед. Духовете на Камю и Фицджералд бяха излетели от казиното. 
     - Сега, излизаш оттук и отиваш до предната спирка преди „Елпром”. Слизаш там, в пряката ще видиш колата. А!, викаш силно, намерих си колата. Това е моята кола! Там има една хлебарница, влизаш вътре и вдигаш панаир: Хора, намерих си колата, тука е навън, може ли да се обадя на полицията. Първо звъниш на оня ебалник главния ти редактор да свали моментално колата от издирване, че си я е намерила на улицата. Преди да влезеш в хлебарницата обаче опитваш да отвориш колата. Тя няма да е заключена. Слушай ме внимателно! Няма да се стряскаш, че около нея ще обикалят мои момчета с друг автомобил. Те просто ще я пазят, защото докато стои отключена там, може да я гепят отново конкуренти. Като викнеш пред минувачите, че ах, това е моята кола, влизаш вътре, сядаш на шофьорското място и първата ти работа е с твоите ръце да опипаш целия волан, лоста за скоростта, и жабката.
    - Що? – мъчех се да запомня трескаво всички указания.
    - Щото моите понякога се дънят лайняно и оставят отпечатъци.
    - След като си се обадила на оня твоя да свали колата, влизаш, запалваш я  и я откарваш до редакцията. После като искате звънете на полицията.
    И тук стана, каквато стана.
    - Ама, Максиме, аз нямам книжка. Как да я подкарам?
    Максим стана рязко и изрева:
    - Тъпа путко, ти ми еба майката! Кво да те правя, а? Как нямаш книжка, ма? Кво праим сега? 
    Стоях като насрана. Колите винаги са били слабото ми място. И досега изобщо не знам коя каква марка е, и никога не съм имала желание да шофирам, и да имам книжка. Сигурно съм го гледала като агне на дръвника, защото нещо в очите на Максим омекна:
   - Бързо, давай човек, който може да кара, ама да е много твой човек. Не искам никакви издънки! Той нищо не трябва да знае. Майка му да еба, ако стане някоя издънка...
    Трескаво мислех - кой, кой, кой, нямаше никакво време, колата вече трябваше да е там, не можеше да стои дълго, беше пусната на издирване, а и момчета на Максим не можеха безкрайно да обикалят около нея за да я пазят. Ставаше прекалено подозрително... Звъннах на Петър и му казах веднага да праща Коцето от редакцията на посоченото място. Да чака там. И нищо да не пита. Петър каканижеше – ама какво става, ама намери ли я, ама ... Отрязах го. И сама на себе си невярвайки, започнах да убеждавам Максим, че човекът е много мой и че по никакъв начин няма да има провал. 
    - Максиме, кажи сега колко пари трябва да се дадат? 2000 марки са готови... – смутолевих. Хич ме нямаше в сделките.
    Мазута тежко се вгледа в очите ми:
    - Правя го заради тебе. Ебал съм го в майката твоя главен редактор. Нищо не струва. Нищо не искам от тебе. Ти си мъжко момиче и те уважавам. Можеш да пишеш всичко за нас, ама само не пиши глупости, които не отговарят на истината. Когато е истината – може, насрали сме се – пиши, ама не като идиотите, дето не са ни и помирисвали, и пишат пълни лайнарщини... – и като типичен евреин, малко хитро добави – И, путко, ако си умна, вземи му на тоя двете хиляди марки, аз не ги искам... Айде, сега бързай, че мойте вече са там! А! И още нещо. Не носим отговорност за нищо, което е вътре в колата - ценности, пари, вещи.
    Светкавично с такси се добрах до посочената спирка. Веднага видях шибаната кола. И взех да се суетя театрално около нея. Наоколо циркулираше автомобил, очевидно на момчетата на Мазута. В момента, в който влязох в автомобила, те изчезнаха с мръсна газ. Първата ми работа беше да изтрия с ръце всички следи от волана. 
     Коцето пристигна, свърших всичко в точ според указанията на Мазута и благополучно се добрахме до редакцията. Петър само дето не се попика от щастие. Добрах се горе до бюрото си и се сгромолясах на стола. Долу вече празнуваха. Петър беше купил уиски и се черпеха за връщането на колата. И то без да даде и стотинка. Една от колежките от техническия отдел ми звънна по вътрешната линия и ме покани да сляза. Направи го тя. Не главният ми редактор. „Ела, вика, да видиш, каква веселба е и как любимката на Петър се бие в гърдите, че тя била намерила колата”.
    Теглих им една майна точно в стилистиката на Мазута и си тръгнах към къщи.
    На следващия ден главният ми редактор някак разтревожено и даже ядосано ми каза:
   - Веси, имах един шлифер на задната седалка на колата. Няма го. 
   Години по-късно едно младо лъвче ми бе разказа как дори не се обяснява в такива случаи - прав десен право в мутрата. И толкова.
   Не бях тренирала бокс. Фатална грешка.
     Месец по-късно, случайно в едно от варненските заведения заварих Максим на маса с компания. Разменихме няколко думи и му разказах набързо за шлифера.
    - Казах ти, путко, да му вземеш парите. Такива мишки това заслужават. Голям балък си. 
    После ми смигна усмихнато:
    - Ако искаш, можем пак да му я вземем количката...
    Години по-късно Максим – Мазута почина от рак. Преди да го сграбчи последния отвратителен стадий се видяхме. Беше си същия мъжкар. Озарен, че се е помирил с баща си – известен професор, ми каза: „Моят живот се стече така, сестра ми е учен, баща ми е известен професор. Сега съм много  щастлив, че той се занимава с децата. От мене какво да научат?! Но никога не съм бил кофти човек”.
   Мазута не си отиде в битка. До него до последно бяха Иво Гела и Антонио Тунджев. После ми разказаха, че е посрещнал смъртта като мъжкар.
   Какъвто беше.



   Първо запознанство със спецслужбите

   
    В журналистиката, както и във всяко нещо, задължително трябва да имаш и късмет. 
    Докато мутрите рекетираха и крадяха коли, властта, развяваща знамената на демокрацията, ставаше все по-бандитска. Първият ми контакт със спецслужбите стана покрай Веселин Миронов Маринов.           Миронов бе едно дебелобузесто, русоляво момче, което се мотаеше около „Делфина” от години. Той бе станал и причината за арестуването на Веселин Данов, но затова научих години по-късно. 
    Изобщо нямах представа кой е тоя Веселин Миронов, докато съдбата не ме бе набърка в една от най-гнусните каши, свързана с българското контраразузнаване. Шеф на Националната служба за сигурност беше Арлин Антонов.
    Имах приятелка, която работеше в културния отдел на Община – Варна. Мима. Един ден тя ми звънна, носена на крилете на любовта и пиейки по едно вино, ми разказа как по някаква работа в общината се появил вопросният Веселин Миронов. Флиртът преминал в по-сериозна закачка и той я поканил на вечеря. 
    Мима беше притеснена, защото нищо не знаеше за  юнака и ме попита дали мога нещо да разбера. Минавах вече за една от най-информираните журналистки. Даже не се напънах и да питам за тоя тип, защото отдадох всичко на женската ни мания – да знаем всичко предварително за мъжа, по който си падаме. Докато обаче Мима не ми звънна пак и трескаво поиска бърза среща.
     Гласът и трепереше.
    - Веси, тук става нещо. Не знам какво, обаче този човек не е случаен. Заведе ме на Калиакра и докато пътувахме ни спряха катаджии, а той размаха една карта и ония само дето не му козируваха. После там имаше среща с някакви мъже и говореха как работят по разработки за корупция в Община – Варна, как ще свалят Христо Кирчев като кмет и как щели да вземат властта. Мисля, че бяха ченгета.
    Христо Кирчев беше първият демократичен кмет на Варна. А Станка Райчева, известна като Желязната лейди, бе секретар на общината и на практика тя колеше и бесеше. Станка Райчева беше тясно свързана и с тогавашния кадровик на РДВР – Варна Атанас Райфайлов, който по-късно стана депутат от НДСВ. Говореше се, че в кабинета си Райчева събира компромати и прави лични дела на всеки, който нацели, ползвайки услугите на кадровика на вътрешната дирекция Рафайлов.  Правела се дори картотека с болестите на лицата, които влизаха в полезрението на Желязната лейди.
   - Какво да правя? Нещо ме притеснява... – безполощно ме гледаше Мима.
   Всичко ми се стори твърде преувеличено, тъй като не можех да си представя как някой ще размахва карта пред току що уцелено гадже и ще си позволи пред нея да приказва какви паралелни структури ще правят в Общината, сваляйки властта. Звучеше абсурдно. 
   Докато не се сблъках очи в очи с Веселин Миронов Маринов. Мима ми даваше информация какво говори гаджето и историята хем звучеше странно и смешно, хем си беше напълно истинска, още повече, че на Мима имах пълно доверие. Стигна се дотам, че той пътува с нея до столицата и я остави да го чака в колата, докато той си влязъл като у дома си в НСС.
    Информацията, която течеше откъм Миронов бе, че целта е да падне общинарската власт като бъдат извадени наяве уж корупционни схеми. Кметът Кирчев щял да изгърми, благодарение на  секретарят му Станка Ройчева, която движела тъмните сили в тази посока. Зад заверата стоели паралелни структури на бивши шестаци от ДС.
    Написах материал и може би, защото главният редактор Петър Тодоров си беше червен, го сложи уводен. Гръмна скандал, но ужасното бе, че Мима моментално ми звънна разплакана и ме уведоми, че Веселин Миронов бил бесен и че ще ми се случи нещо, и разплакано занарежда как можело, нали съм и приятелка, а пък съм написала и съм осветила гаджето и... От телефонната слушалка капеха купища драми, сълзи и сополи. През всичките тези години много от моите приятели забравяха, че съм журналист. А това означаваше, че нямаше как информацията да си я пъхна под възглавницата.
     Кметът Христо Кирчев на когото бях върл критик, както впрочем и на всеки властник, прие публикацията с народняшкото си чувство за хумор, наричайки ме варненската Ориана Фалачи. Станка Райчева публично замълча, но всяка оперативка в Община – Варна започваше с обсъждане на това какво е написала „педерастката” Веселина Томова. Докато на един от зам-кметовете му писна и постави въпроса ребром докога общината ще се занимава с Томова, а не с текущите си проблеми.
     След скандалния материал и катастрофалното ми оплюване започнах и аз да се питам – всъщност това не е ли психопатия на някой, по която се подведох. Онова гаднично гласче обаче вътре в мен звучеше кристално ясно – рови, рови, рови. Точно тогава чрез мой приятел с мен установи контакт и пожела среща тогавашният шеф на Регионалната служба за сигурност – Варна – Марин Черкезов. Интересът му бе към лицето Миронов и историята, която съм разказала. 
    Марин беше умно ченге. Много възпитано и деликатно. С годините станахме приятели. Аз го наричах – господин Генерал, той ме бе произвел в Господин Полковник. Никога не злоупотребяваше с информацията, която има за да ми я пробута манипулативно. Говорехме, срещахме се, но аз знаех, че ченге никога директно не се пита за инфромация. В срещите си с полицаите винаги търсех казаното зад думите. Ако те искаха да подскажат нещо, го казваха така, че ако си умен трябва да разбереш. Във византийския град Варна дълго време след това, когато извадех някой шокиращ материал, ченгетата моментално пускаха мълвата, че ми е продиктуван от Черкезов. Смеехме се и двамата, защото знаехме, че това не е така. А аз лека полека се оперирах от чувството да припадам от всяка чута лоша дума за себе си.
    Тогава обаче Черкезов ми каза, че става дума за крупна контрабанда на цигари „Ротманс” на Веселин Миронов осъществена заедно с неговата приятелка Татяна Тотева и интереса на спецслужбите всъщност беше дали наистина Миронов има някаква спецкарта, дадена му от Арлин Антонов, и какви смята да ги върши.
    В същото време Веселин Миронов не издържа и поиска чрез Мима среща с мен. Отидох сама, въпреки заплахите, че ще ме размаже. Седнахме един срещу друг в сладкарница „Черноморец” в курорта „Дружба”. Бях втрещена. Веселин Миронов беше дебеличко момче, розовобузесто, русоляво и приличащо повече на мамино детенце, отколкото на таен спецагент – бандит. Тръгна ми остро, но някъде вътре в себе си вече го бях преценила и очевидно излъчвах някакво хладнокръвие, което го накара да смени тона. Уцелих му слабото място да се прави на разузнавач и успях да го убедя, че всъщност сме на една страна на барикадата – да разгромим корупцията в общината и да смажем зловещото влияние на Станка Райчева. Уж беше неин човек, но моментално се обърна против нея.
   Очите на Миронов светнаха и почти станахме приятели, докато допивахме второто си кафе. Този човек не беше луд, но при всички положения имаше някакви психопатийни мании да бъде разузнавач и да работи за спецслужбите. Комплексите му бяха неистови и това си личеше от натрапчивото афиширане, че е много важен агент,  като че ли контраразунаването беше цирк „Добрич”.  За мое изумление се оказа, че Миронов наистина има издадена редовна карта от НСС, подписана лично от тогавашния шеф Арлин Антонов. 
   Изнесох всичко това във вестника. Оказа, че освен на Миронов, Арлин Антонов е раздавал подобни карти и на още по-странни криминални елементи из България, един от който конкурираше Веско по пъчене – Пацо. По върховете на държавата се тресеше скандал, но това бяха години, в които нещата в службите не бяха осветени така ярко, както сега. Срещахме се с Черкезов и от него разбирах, че Миронов е забъркан здраво в контрабандата и че се правят всякакви опити да потулят историята, включително и с цената на  главата на Марин.  
    Докато не падна труп.
    В изгорял автомобил намериха овъгления труп на приятелката и бизнес-партньорката на Веселин Миронов – Татяна Тотева. Службите идентифицираха трупа и бяха сигурни, че убиеца е Миронов.
    Високомерието на високотиражните столични медии се разчупи и те подеха разследването, което бях направила. В Общината вече не смееха поне официално да ме нарекат луда. Оказа се, че и секретарят на общината Станка Райчева също има издадена спецкарта от шефа на НСС Арлин Антонов. Бях казала истината и кметът Кирчев след скандал с Райчева я разкара.
    Шефът на НСС Арлин Антонов също бе освободен от длъжност. Веселин Миронов бе арестуван, по-късно освободен и замина за Хърватска. Там, според мои източници, също се е подвизавал в ролята си на разузнавач и човек на службите, докато не го застреляха като куче.
    Покрай тази история, с мен потърси контакт и бившият шеф на ДС във Варна Петър Пенев. Тогава той отговаряше за сигурността на Приморска популярна банка. Банка, която громях, заради това, че нямаше издаден лиценз за банкова дейност. Зад нея стояха фигури от тогавашната синя БСДП.
     За Пенев не знаех нищо, освен, че във в. „Демокрация” беше излязла ужасяваща статия под заглавие: „Варненският Берия”. Оказа се, че е невероятно интелигентен мъж, умен, честен и рядко почтен. Той никога не отвори официално уста, въпреки че многократно съм го молила да ми даде интервю. Казваше, че когато си работил в службите, има неща, които ще занесеш в гроба. Отнасяше се иронично към изявите на колегите си от ДС, които пълнеха с интервюта вестниците и твърдеше, че повечето от тях никой не ги знаел и ценял по истински действащото време на ДС. Пенев ми е разказвал как много от легендите за зловещата Държавна сигурност, всъщност са политическа интрига. И до днес с омерзение си спомня как във Варна са били натиснати преди 10 ноември  от местното партийно ръководство за да прикрият и да „забравят” в чекмеджето страховита разработка, пълна с факти и доказателства срещу  Красимир Премянов.
     С Пенев се срещахме често. Това естествено не остана скрито и каквото и да излезеше написано от мен, полицейските интриганти свързваха с него. А истината бе, че бившият шеф на ДС изобщо нямаше представа и конкретна информация от ципиите, в които се вихрех, а по-скоро я набираше от мен в разговорите ни.
    Блестеше с разгромяващо черно чувство за хумор. Той и до днес живее с една  пенсия. Не направи бизнес, не влезе в мръсни игри, не се примоли на никого да го уреди на работа. Но това, че е бил шеф на ДС го направи фигура, която и до днес стряска лица, които предпочитат „идеологемите”, вместо сами да пипнат „врага”.
     След като Веселин Миронов изчезна и се покри в Хърватска, Петър Пенев ми призна:
    - Аз го набутах на Арлин Антонов. Веселин старадаше от манията да бъде в разузнаването и в спецслужбите и тъй като бях близък с майка му, той все хленчеше да го взема в службите. Обадих се на Арлин и го пратих при него. И като строеви офицер Арлин взе, че му се върза, че му и даде карта.
    Още от тогава, обезкостени, спецслужбите бяха превърнати в строеви плац, препълнен с всякакви измислени типове, които вместо да действат тихо и професионално, просто набиваха крак. 
   А покрай тях шефовете им и политиците правеха милионите.



     Мутряшка присъда


 
    Когато удряш с крошета властта, трябва да си готов и  да си платиш гяволъка. Урокът ме блъсна през 1993-та с първата присъда, която ми изплющяха. 
    Един от старите играчи на варненската улица – Наско Курито преди това ме научи на две изключително ценни правила. Първо – падналият няма приятели. Запомни го, казваше ми Наско Курито. Карахме се яростно и аз бясно вярвах, че няма как да останеш сам след като си вървял по пътеките на толкова много хора, на които си помагал. С времето Наско излезе жестоко прав.
    В онези години чупех стените с главата си. Второто, което „купих” от Наско бе безценния натрупан опит от улицата. „Никога не блъскай яростно в стената, не ставай видима мишена. Най-сладкият номер е тихо и усмихнато да изработиш противника си, да го вкараш в капана, но така, че той да не разбере, че точно ти си го вкарал. И тогава той дори да дойде при теб, за да те моли за помощ. Тогава загрижено му кажи, че ще му помогнеш и го довърши”. Това бе свиреп съвет, който се отнасяше до безкрайните и сложните взаимоотношения на улицата, но в него открих онова зрънце, което ми беше нужно за разследващата журналистика – че с видими и саблени нервни удари резултат не се постига. С времето овладях енергията и хаизкия си хъс,  научих се да дърпам конците на тъмно и най-важното – напреднах в най-непосилното за мен  – търпението. Едно от най-гадните ми качества и до днес е припряността.
    „Желязната лейди” Станка Райчева изобщо и не си помисли да ми прости. Още докато се вихреше скандала с Веселин Миронов, спецслужбите и Арлин Антонов, чийто конец дръпнах аз, вече знаех от източници, близки до нея, че по всякакъв начин ми се търси цаката. Бяха измислили елегантно отсвирване – преглеждаха наред всичките ми дописки и се търсеше уязвим материал за да ме вкарат в съда за клевета и обида. И когато ме осъдят – нататък да заведат още поне пет дела, за стане рецидив. По онова време клеветата и обидата не минаваха само с глоби, ами си бяха яки членове от НК.
      Станка Райчева беше изключително близка с председателката на съда Душана Здравкова. Душана бе странна птица, която със страст влизаше във всякакви още по-странни игри. Невероятната и амбиция я изнесе в кариерата дори до евродепутат, след като влезе под кожата и на Бойко Борисов. Но за това – по-нататък.
     Докато мутрите действаха безнаказано в най-златните си рекетьорски години, един прекрасен ден аз се отзовах в Районния съд във Варна. Бях написала дописка преди време за една „пишман германка”, българка, която живееше от години в Германия. Спорът беше съсобственически за имот. В дописката изнесох, че срещу нея се води наказателно производство, а всъщност бе заведена прокурорска проверка. Грешката беше факт. От тогава на сън да ме сритат мога подробно да обясня разликата между двете.
     В съда застанах срещу една млада съдийка, току що стартирала кариерата си – Павлина Димитрова. В юридическите среди тогава минаваше за протеже на Душана Здравкова. Впрочем, в ония години във Варна нямаше как да станеш съдийка без да имаш доброто на Душана Здравкова. За това се носеха легенди из коридорите на варненската съделбна власт. 
      Това не беше първото ми дело. Първото ме сблъска със сегашния кмет на Варна Кирил Йорданов, който по онова време беше съдия във варненския районен съд. Бях журналистка на няколко месеца и пишех в първия тогава в страната демократичен вестник „Демократ”. Материалът беше пълна глупотевина – за един супермаркет във Владиславово, където възниква скандал с едни джолани, които били блъскани от продавачите направо на земята. Човекът, свидетелствал за този материал, дойде с мен в съда, но управителката на същия супермаркет беше наела мастит варненски адвокат и бе решена да ме смачка. А  адвокатът и, поради лични свои драми, като чуеше журналистка и се изприщваше. Толкова ми е бил акъла тогава, че отидох в съда без адвокат. 
     И се изтъпаних пред Кирил Йорданов. Киро беше много готин като млад и като видях, че може и да няма измъкване веднага направих опит да потърся нещо добро в ситуацията – поне щеше да ме осъди хубав пич. Съдия Кирил Йорданов иронично няколко пъти ми напомни, че имам право на защита, но аз като един пълен самоубиец нагло отвърнах, че ще се защитавам сама. Кирил отложи делото като ми даде правото на следващото заседание да подготвя защитата си. И тогава съвсем на сляпо и абсолютно импровизирано реших да действам, както съм гледала  по филмите. Намерих документи, уличаващи управителката на супермаркета в злоупотреби, напъхах ги в една папка и ги занесох в кантората на адвоката и. „Прочетете тази папка”, му казах и си излязох като Ал Пачино в пола. 
     На следващото заседание управителката така и не се яви, а делото бе прекратено. Години по-късно във фриволните ми години с Кирил Йорданов, като пиеше две-три, той запряташе ръкави и непрекъснато изтъкваше, че ме бил спасил в съда, прекратявайки делото. Той обаче не знаеше как аз се бях спасила. Като пълен аджамия.
      Много бързо разбрах, че от делото с „пишман германката” обаче няма да изляза така лесно. Цялата съдебна машина бе задействана. И „мило” усмихната съдийка Павлина Димитрова ми прасна една безумна за онези времена присъда, с която не можеше да се похвали нито една значима мутра в града.
     Осем месеца лишаване от свобода при три години условен срок. Когато чух, че „в името на народа” съм осъдена на осем месеца затвор, започнах да се смея и дори не схванах, че присъдата е условна. Съдия Павлина Димитрова изскърца със зъби, че ще ме глоби за неприйстойно поведение в съда, а адвокатката ми Росица Маринова ме настъпваше да се спра. На излизане от съда се сблъсках навън с Христо Асенов – Бацата:
    - Кво правиш, Томова?
   - Ами токущо ме осъдиха на осем месеца лишаване от свобода при три години условен срок.
   - Ти луда ли си? Никой от наште няма такава присъда...Що не се обади?  – разсмя се Бацата.
    Никой от техните нямаше наистина такава присъда. Мен обаче искаха да ме спрат. Да ме уплашат, да си свия перките и много да внимавам оттук нататък какви ще ги публикувам. И тогава, и сега противниците ми правят една основна грешка – не ме познават и се плъзгат по публичния ми образ. Един от недостатъците ми, който не влиза в нито един техен свален психо-профил е безрасъдната ми храброст, когато става дума за професията ми. И може би един мой колега – Любо Живков, най-точно ме беше обяснил в едно изречение: „Тя няма таван!”.     Колкото по-остро ми играеха, толкова повече не се отказвах. 
     Нито аз забравих Душана Здравкова, нито тя мен. Павлина Димитрова много бързо се издигна в кариерата. Днес е една от „най-стандартните” съдийки. Така марково изглежда, че прилича на поп-фолк звезда. Години наред незнайно защо не ме поздравяваше. Винаги съм била оперирана от чувство на злоба и мъст. Никого не мразех. Тези хора просто минаваха по пътя ми. Прощавах им. Но не забравях.
     Станка Райчева след като безславно заради скандала офейка от общината, дълго време се усуква около правното сдружение на Душана Здравкова ПИООР, после се уреди в чужбина и окончателно изчезна от хоризонта.
    Същия късен следобед, в който ме осъдиха, пристигнах в редакцията. Никой не ми беше осигурил адвокат, нито ми плати глобите и разноските. Дори не се заинтересуваха как съм. Само секретарят на вестника, един мой изумителен приятел от поетичните години – Владо Левков, ме стисна за рамото и иронично ме  погледна в очите:
    - Хич да не ти пука, Муци, ти вече влезе в историята на българската журналистика.
    Стиснах зъби и вървейки сама по варненските улици, всяка, от които водеше към морето, внезапно прозрях, че журналистиката, която искам да правя, е самотно занимание. 
     И трябва да се науча да разчитам само на себе си.







         Илия Павлов: Такива ги хвърляме в морето и те просто изчезват.... 

       На Златни пясъци през  туристическия сезон охраняваше софийската фирма „Инвайс”, собственост на Христо Величков и близка до Иво Карамански. Имах слабост към Иво Карамански. Така и животът никога не ме запозна с него, но ми беше изключително симпатичен. В него имаше чар, харизма и вродена интелигентност. Илия Павлов и „Мултигруп” влизаха с летящ старт в икономиката на България и предстоеше да щурмуват яростно туризма. Имах приятели, които държаха контакти с хора на „Мултигруп” и не пропусках да им досаждам с молби да ми уредят интервю с Илия Павлов.
      По това време вкараха Карамански в ареста.  От там той написа едно кърваво писмо до медиите как „Мултигруп” е престъпна групировка, занимаваща се с рекет и контрабанда. В типичния си стил Карамански нападна свирепо  Илия Павлов и дни наред медиите дъвчеха скандала.
      Първата ми среща с Илия Павлов си беше чист капан, в който паднах като пържена цаца. Беше края на юли 1994 година. Същият ден в. „НД Черноморие” грееше с огромно заглавие, подписано от мен: „Иво Карамански държи всички козове, Мултигруп - си знаела”. Към 11 часа телефонът ми в редакцията звънна и ми се обади Данчо Цанев. Данчо ми беше дружка и отговаряше в държавната фирма „Златни пясъци” за хазарта и увеселителните мероприятия. 
     - Нали искаше интервю с Илия Палов?! Бягай бързо в ресторант „Морска сирена”, там и е те чака...
     - Айде бе! Ти сериозно ли? Настина ли е уредено? – скочих моментално.
     - Бързай да не го изпуснеш – отсече Данчо и затвори.
     Хукнах като луда, забърсвайки в движение фоторепортера Петьо Петров. Скочихме в едно такси и за минути се отзовахме пред Морска гара, където се помещаваше ресторант „Морска сирена”. Първото, което фиксирах бе, че нямаше никакви лъскави лимузини отпред, нито  помен от плътна охрана, с която очаквах да се сблъскаме. Качихме се бързо по стълбите и влязохме в ресторанта.
     Абсолютно празен. Никакво движение и помен за подобно „високо” присъствие. В дъното имаше барче с пуснати врати, а точно отпред се люлееха бели непрозрачни завеси, спуснати пред отворените врати на ресторанта, водещи към терасата. Не се чуваше нищо. Бясна, че са ме изработили, с очи посочих на Петьо люлеещата бяла завеса, направих няколко крачки и стигайки до нея, рязко я дръпнах.
    Ако имах пистолет можех диретно от упор да застрелям Илия Павлов, защото се оказах точно пред него.
    На терасата беше опъната огромна дълга маса около която седяха само мъже. Всички млъкнаха и ме загледаха изумено. Петьо дори не успя да реагира и да снима. Аз, изтъпанена точно пред Илия Павлов, седнал начело на масата, трескаво мислех какво точно трябва да направя. Нещо не беше наред. 
     - Добър ден, г-н Павлов. Казвам се Веселина Томова и съм от в. „НД Черноморие”. Разбрах, че имаме уговорка за интервю...
     Илия беше облечен в снежнобял панталон и моряшка фланелка. Кръстосал крака спокойно и подчертано бавно ме огледа отдолу нагоре. Докато го правеше отбелязах, че беше подстриган така, че горната част на ушите ме бе скрита. Знаех, че има комплекси от специфично намачканите уши на борците. Мълча около минута, която ми се стори дълга гочно толкова колкото пътя Варна – София.
    - Добре изглеждаш – процеди. Внезапно от нищото зад пердето се появиха двама гардероба, които възпитано накараха Петьо да си даде фотоапарата и го изведоха навън да ме изчака. Продължавах да седя права и всички бяха вперили очи в мен. 
    -  В кой вестник каза, че работиш? – някак нехайно попита Илия Павлов.
    - В „НД Черноморие” – ледено отговорих. Тоя тип ме дразнеше с високомерието, което демонстрираше. Не арогантно, но още по-болезнено. Стоях права като наказана и той се гавреше с мен с „кадифени ръкавици”.
    - Ти ли си писала това? – тихо попита Илия и като по подаден знак свише всички мъже около масата извадиха вестника с уводното ми заглавие „Иво Карамански държи всички козове, „Мултигруп” – си знаела”. 
    Кадърът беше уникален. В този момент мечтаех за скрита камера.
    - Да, е, и? – озъбих се.
    - А ти знаеш ли кой е Карамански? Знаеш ли, че това е един криминален престъпник? – Илия не държеше вестник, но безупречно цитира пасаж от статията ми, в която описвах как Карамански бил интелигентен и блестял с остра мисъл. Очевидно засегнат на интелект, Павлов повишаваше тон в една особена равна тоналност – спокойна  и отчетлива. 
    - На мен Карамански ми е симпатичен – изтърсих и видях в очите на остналите, че съм си подписала смъртната присъда. Разговорът се водеше само между мен и Илия Павлов. Никой не смееше да шукне, пълните чинии и чаши пред мъжете оставаха недокоснати. 
   Илия Павлов се взря в очите ми много внимателно и бавно, и назидателно ми изнесе дълга лекция как Мултигруп била отворила 25 хиляди работни места, как развивали българската икономика и все клишета от този род. Звучеше като заучена пред огледалото лекция. Мълчах. Права. Гледах се някъде отстрани и бях удивена от търпението си.
     - Как можеш да ме сравняваш с тоя престъпник? Ти знаеш ли, че такива като тебе в Америка ги хвърлят  морето и те просто изчезват, просто изчезват... – посочи Илия Павлов с жест ширналото се слънчево море пред погледите ни. Всички като по заповед се обърнаха в тази посока за да видят морето, в което предстои да изчезна. Илия провлачи умишлено думичката „изчеееезват” за да ми стане още по-ярко какво точно ме очаква.
     И тогава полудях.
    - Ти знаеш ли колко такива като тебе са ме хвърляли? И са ми рязали пръстите, и са искали да ме убиват, пребиват и взривяват? Писнало ми е от такива дето непрекъснато ме завират някъде. Аз писах статията. Дошла съм да взема интервю, което очевидно няма да дадеш. – само тези, които наистина ме познават знаят, че като запаля изобщо нямам спиране. Докато го мачках с думи за миг зърнах объркване в очите му. Бинго! Уцелих го, си казах. Никой не си позволяваше да му говори по този начин. Най-малкото жена. И това очевидно го впечатли. Какво наговорих още не помня, но бях безжалостна към изживяващия се вече като чорбаджия на държавата Илия Павлов.    - Кой ти плати за статията? Карамански ли? Колко ти платиха? – внезапно ме прекъсна Илия. 
   Това беше толкова абсурдно, че ми идваше да му се изплюя в лицето.
   - Аз пари не взимам, Павлов. И никой не ми е платил. Написала съм това, което мисля.
   В този момент един от мъжете насядали около масата – тогавашният шеф на пристанището във Варна Стоян Паунов – Чико вдигна ръка плахо като ученик. Илия Павлов кимна леко в знак, че му дава думата. 
    - Г-н Павлов, ама трябва нещо да се направи с Томова. Знаете ли какви ги пише тя? Подлудила е всички. Знаете ли какво пише за пристанището, пълни лъжи, това не може да продължава така...
   Бях изумена. За пристанището никога не бях писала, а и да бях, начинът, по който шефът му ме заклеймяваше беше уникално смешен. Тогава обаче усмивката ми беше смразяваща. Точно като кубчетата лед в чашата на възмутения шеф. Илия Павлов не го удостои и с дума. И Чико млъкна, триейки притеснено ръцете си една в друга.
    - Вижте какво г-н Павлов, въобще не ме интересуват вашите сбирки и дали ще ме хвърляте в морето, или не. Дошла съм за интервю, а това, че не харесвате какво съм написала във вестника си е ваш проблем – изстрелях в упор и дори не се усещах, че един път му говоря на „ти”, а в следващия момент на „вие”.
    Илия Павлов бавно огледа цялата маса, вдигна чашата си с бяло вино и отчетливо изрече:
    - Наздраве! От днес аз вече имам нова приятелка.
     Не можеше да му се отрече, че беше виртуоз в играта, която играеше. И за първи път разбрах, че журналистът никога не трябва да си изгражда мнение за някого без да го познава. Всички писания за тъпия борец Илия се срутваха. Павлов беше играч. От класа. Моментално всички вдигнаха чаши и отпиха оживено. Мъжете се раздвижиха и хванаха вилиците. Като по поръчка се появи сервитьор, който донесе стол и ме настани точно до Илия Павлов.
    - Какво ще пиеш? – попита благо той.
    - Джин с тоник. – отвърнах.
    Шефът на пристанището пак вдигна ръка. Илия отново кимна и Чико възбудено заговори:
    - Г- н Павлов, ама тая Томова е страшна! Голяма журналистка! Ако знаете какво го прави всеки ден кмета Христо Кирчев, направо го размазва. Голяма журналистка е Ви казвам...
    Илия пак не го удостои с отговор. Само за няколко минути този човек ме разпъна на кръста и ме свали от него за да ми ближе раните. Това беше свитата на Илия Павлов – босът на най-могъщата групировка в България.
    Оттук нататък Илия ме заразпитва за вестника, колко тираж има, кой е собственикът, дали се продава. Оказа се, че мнителността му е продиктувана от това, че само след седмица откриваха официално купения от тях Гранд-хотел Варна и статията, написана от мен, се е считала за платена поръчка. Говорех с него така, както го правя с всеки. И до днес съм убедена, че ако нещо накара Илия Павлов да ме уважава, беше точно онзи дълбок комплекс – че отдавна никой не смееше да се държи с него като с простосмъртен и да му казва истината в очите. 
    На следващия ден получих луксозна покана за офоциалното откриване на Гранд – хотел Варна, което съвпадаше естествено с рожденния ден на „Свети” Илия. 
     В редакцията, когато осведомих главния си редактор Петър Тодоров, че Илия Павлов се интересува от вестника и от продажбата му, на Петър му светнаха очичките. Изведнъж станах най-уважаваната репортерка. Беше толкова жалка история, че просто ми се повръщаше. Разбира се Илия Павлов изобщо не прояви повече интерес да купува, но Петър, който се чудеше как да се продаде по-изгодно, по сто пъти на ден ме питаше какво става и мога ли да му  уредя среща с Илия Павлов.
    От този момент нататък никога Илия не поиска нищо от мен. Не съм написала и ред във възхвала на Мултигруп. Даже напротив. Попадах на празненства на мултаците в Шведския, благодарение на поканите на главния секретар на групировката Бойко Драганов – един невероятен пич. И винаги ходех, защото бях любопитна да видя какво се случва „зад завесата”.
    На един от рожденните дни на Бойко Драганов в механата на Шведския хотел присъства и Слави Трифонов. По това време той вече беше сграбчил славата си. Имаше едно варненско гадже, което по стечението на случайността, като жури в един конкурс бях ръкоположила за мис. Рядко свястно момиче за тези среди, на което много симпатизирах. На масата бяхме седнали един до друг – момичето и Слави. Като разбра, че съм журналистка Слави нагло и арогантно започна да се заяжда с мен. Държеше се като джандарин. Вече се бях научила да не скачам на бой, а да оставям комплексарят сам да се набутва с поведението си. На финала Бойко Драганов извиси глас и просто каза:
    - На тази маса аз съм събрал приятели. И кой какво работи не е важно.  Всички събрани тук сте длъжни да уважавате останалите. 
    Както беше ербап, Слави очевидно знаеше на кого трябва да изпълнява командите и се сви мълчаливо. После пя с циганския оркестър в механата и дори му лепнаха стодоларова банкнота на челото.     Снизходително се направих се, че не забелязвам.
    Дарина и Илия Павлов имаха своя песен. Върху мелодията на „Беса ме мучо” те пееха с български текст: „Гладен съм, гладен съм мно-о-о-го...”. Това бил техния химн от гладните години, в които Илия Павлов е бил борец и когато луканката е била една скъпа мечта. 
    Пееха с цяло гърло и страхотно чувство, и докато другите ръкопляскаха, малко тъжно  си мислех дали това не е вопъла на  Илия и Дарина за безвъзвратно изгубеното време на чистите отношения. Без милиарди. И купища луканка. По която вече никой не копнееше.




      Кажи колко искаш!


       Илия Павлов „си режеше опашката” и реши да щурмува парламента чрез партията „Патриотичен съюз”. Десетина дни преди обявяване на създаването на партията в Гранд-хотел Варна с организиран коктейл за журналисти, по телефона ме потърси Кольо Господинов. Познавах го бегло покрай общи познати. Кольо беше бивш служител на Регионалната служба за сигурност – Варна и работеше в хотела на „Мултигруп” като шеф на сигурността. Във варненската листа на „Патриотичен съюз” беше вписан местен общественик, когото бях засякла в скандални контакти с едно странно общество, наподобяващо на секта. И преди месец на един коктейл споделих с Кольо този факт.
     Разменихме няколко думи по телефона и Кольо ме подготви, че вицепремиерът на „Мултигруп” Димитър Иванов пожелал да вечеряме и да поговорим. За Димитър Иванов като бивш шеф на Шесто управление се носеха зловещи легенди.
     Коктейлът за обявяването на партия „Патриотичен съюз” във Варна беше пищен и точно толкова помпозен, както обичаше да демонстрира „Мулти”. На лоби бара бяха събрани всякакви типове от т.нар. елит на Варна плюс голяма тумба журналисти от всички медии. Традиционните мутри, които иначе всеки ден се събираха в Шведския, придвидливо отсъстваха. В разгара на коктейла Кольо нехайно се приближи с чаша в ръка към мен и прошушна: „Като ти дам знак, след пет минути се изнизваме и ме  чакаш долу. Отиваме да вечеряме”. В същото време с периферното си зрение забелязах как  усмихнато, тихо и незабелязано Димитър Иванов любезно се измъкваше от навалицата.
     Кольо ме отведе в едно луксозно заведение на спирка „Почивка”. И сега тази къща съществува и по ирония на съдбата е собственост на Веселин Данов, чийто личен дом е. По онова време беше тих и баровски ресторант. Заведението беше абсолютно празно. Настанихме се и само след няколко минути влезе Димтър Иванов заедно с млада жена. Много по-късно разбрах, че това е дъщерята на тогавашния вътрешен министър в правителството на Жан Виденов – Червенков.
    Димитър Иванов ме порази с ерудицията си. Държеше се естествено, сърдечно и разговаряхме на всякакви теми. Всъщност аз нямах и представа на какво дължа тази чест – да вечерям с вицепрезидента на „Мултигруп”. Предполагах, че идеята беше свързана с информацията, която бях разменила с Кольо Господинов за компроментирания варненец в листата, но за това не ставаше и дума.
      Димитър Иванов блестеше с класа. Така водеше разговора, че неусетно стигнахме до парливата тема. Въобще не ме интересуваше листата на партията на Мулти, но се занимавах с този случай, а и имах информация, че и службите работят по него. 
     - Сега ще се обадим на Жан. – ме погледна Димитър Иванов и набра номер мобифона си. 
     Разговорът им бе кратък, така като че ли разговарят близки приятели. Димитър Иванов без да дава никакви обяснения посочи името на човека и  само от тона му си личеше, че проблемът е решен. През цялата вечер говорихме за всичко друго, но не и за политика. 
    Час преди полунощ стана ясно, че отиваме в казиното на Гранд-хотела. Димитър Иванов и младата жена отпътуваха първи, ние с Кольо – след тях. Интиуцията ми подсказваше, че всъщност най-главното, за което ме бяха извикали, все още не е изречено. Но Димитър Иванов водеше перфектно играта. Никакво напрежение, никакъв натиск, просто неангажираща приятна вечер. Кольо обаче беше толкова скован, че четях по поведението като от буквар. Ставаше нещо, но и аз играех своята роля, и чаках кога ще изплюят камъчето.
     В казиното на Шведския хотел Димитър Иванов видимо започна да се изнервя. Нямам идея каква точно задача бе поставил на Кольо Господинов, но очевидно той не правеше нещата, така както ги бяха замислили. На няколко пъти Димитър Иванов подчертано ангажираше дамата, с която вдеше задушевни разговори само и само за да ни остави с Кольо насаме и той да може да свърши онова, за което всъщност вторият човек в Мулти си губеше времето с мене.
     Около два часа през нощта Димитър Иванов стана нервно от масата, сбогува се възпитано и ние с Кольо тръгнахме за Варна. В колата дълго мълчахме, докато изведнъж, Кольо изстреля бързо като картечен откос:
     - Колко искаш?
    Ако трябва да бъда истински честна, това изобщо не бях го очаквала. Докато си събирах мислите какво точно се случва, Кольо, шофирайки и гледайки право напред пак попита:
    - Кажи колко искаш на месец? Кажи си цената. Парите нямат значение.
    - За какво става дума? Какво значи – колко искаш? За какво искате да ми давате пари? Как така мога да кажа цена като не знам какво се иска от мен? – опитвах се да проточвам въпросите за да измъкна истинската цел на упражнението. 
    - Кажи колко искаш, бе човек? – повтаряше като латерна Кольо.
    - Кольо, ти си луд, мога да ти кажа, например че искам 10 000 марки на месец, не разбираш ли, че това е пълно безумие?! Какво значи колко искам, какво вие искате от мен?
    - Нищо страшно. Ще разбереш после. Ти кажи колко искаш?
    - Нищо не искам. 
Кольо беше видимо изнервен. Стигнахме до дома ми и там отново целия папагалски разговор се заповтаря. Накрая Кольо вбесен се обърна към мен и каза:
    - Всичко за Кирил Йорданов. Компроментиращи факти, ама не за личния му живот, а в работата. Далавери, корупция...
    По това време Кирил Йорданов беше областен управител на Варна. Бяхме много близки, но не гаджета. За Киро ще посветя отделна глава, но тук му е мястото да кажа, че в онези години, когато беше областен управител, той не крадеше. 
   - Е, и ако няма компроментиращи материали за Киро? Да допуснем, че ви се вържа на предложението, вие май съвсем ме взехте за малоумна. Давате пари, взимам аз парите и на финала, ако така и не се намери комропентиращ материал за Киро, кво правим – идвате и ме карате да повръщам мангизите с бухалките? Пари не вземам, Кольо. Тая работа изобщо няма да стане. 
    Станах рязко, излязох от колата и тръшнах вратата.
    Кирил Йорданов никога не научи за този разговор. След няколко дни изненадващо в редакцията ми се обади Димитър Иванов от столицата. Възпитано обаждане, бон тон, нищо особено. Не намекна и запетая за случилото се. Накрая само през смях ми каза:
    - Ей, такава като тебе не бях срещал! Направо ме изуми...
   Повече не видях Димитър Иванов.  Малко по-късно Кольо Господинов вече не работеше в Гранд-хотел Варна и в Мултигруп.
    Във времената, в които варненските тарикати и играчи са малко, компактно и сплотено улично общество, във Варна както те, така и полицаите се знаят на пръсти. 
     През 80-те години днешните и вчерашните шефове на служби и директори на РДВР – Варна, са просто оперативни работници. В различни звена, с различни задачи. Всички те опират обаче до до т.нар. варненски тарикати. Някои от тези оперативни работници са пратени да „разработват” играчите, други – с откровена задача „да ги вкарат в пътя”, трети – за да ги вербуват. Така или иначе варненският подземен свят е на „ти” с цялото полицейско войнство през годините. Защото ченгеджийските лица са едни и същи. Тогава – редови, след т.нар. демократична „революция” един по един – оглавяващи РДВР и всичките му спецслужби. Маските - различни, нравът обаче – един и същ.
     Момчетата, които завземат бързо не само уличните, но и бизнеспространствата у нас, в движение, създават желязната организация на ъндърграунда. След като хаотичните улични битки са преминали и вятъра на промяната е издухал всички гангстерски илюзии, варненският подземен свят разбира, че да се прочете „Кръстникът” на Марио Пузо не е достатъчно. Хазартът, проституцията, каналите за крадене на коли, наркотиците – всичко си иска покровителите.
     А покровителите вече са се появили на обществената сцена. И те не са някои „босове” от други градове, а хора, облечени във власт, които от своя страна са узрели, или пък са научени, че големите пари идват от ... подземието. И властта, направила избора си сама, без бой кляка пред мръсните пари. Защото, за да печели избори и трябват пари. А момчетата от улицата, дори и да не са чели „Кръстникът”, поне са гледали филма и са запомнили най-важния урок: че трябва да да можеш „да направиш предложение, на което да не могат да ти откажат”.
    И започва тоталното купуване на ченгета, което по-късно вече се превръща в неписан закон на всяка трансформация както в подземния свят, така и в официалната власт.
    Идвайки на власт, първото, което всяка политическа власт прави, е след назначаването на свой министър на вътрешните работи да разкара шефовете на РДВР и да сложи на тяхно място свои протежета. Във Варна, предвид апетитния икономически район, битката за шеф на регионалната дирекция винаги е била люта и подмолна. Всяка власт си слага свои маши, защото главната цел не винаги ще е борбата с престъпността, а изземването на бизнестериториите от водачите на властта от онези, които са си отишли. И спецслужбите ще са поставяни в партер с чадър в ръката, разтворен винаги над „нашите си” победители.
    Във Варна положението е винаги малко по-особено, тъй като полицейските шефове, въпреки че са с различна политическа протекция, все пак са „стари пушки” – знайни и проверени от ъндърграунда къде точно им е дамара. Подземният свят е наясно за всеки: кой къде го стяга чепикът, кой къде се е издънил, какви пари дължи и на кого. Ъндърграундът вече е създал перфектно свое разузнаване, което наистина може да съперничи на официалните служби. А в някои случаи и ще го превъзхожда. С идването на червеното правителство не е тайна, че толерираната групировка е СИК. Във Варна обаче положението пак ще е твърде особено. Тези, които гравитират около СИК са онези стари варненски играчи и тарикати, известни и с антикомунизма си, и с пачките пари, пръснати точно по демократичните сили.
    В този град, противно на политическите лозунги и девизи, ще се окаже, че червеното никога не е само червено, а синьото – никога твърде синьо. И ако някой първи, с нюха на улицен ловец, наистина разбра, че не цветовете, а бизнесът мирише във Варна даже повече от морето, това бяха хората от улицата.
     Вече нямаше значение кой кой е. На високото политическо и депутатско ниво капите се бяха омешали, че какво оставаше за улицата. И по неписаното правило всеки нов шеф на РДВР – Варна, беше поставен „ под контрол”. Не само от местните улични апапи, а най-вече от своите шефове, които на високо ниво бяха ”отчели”, че ще бъдат „благосклонни” точно към тези апапи. Известно защо – заради поставената първоначална цена.
    Напълно наясно със събитията, от ъндърграунда твърдят, че всички шефове в РДВР – Варна „са били напълно в играта”. Схемата обикновено е проста: „куфарчето с парите” никога не е само персонално. Една част отива за партийната централа и местната, друга – за някои от МВР, трета – за определени висши покровители, и ... „трохите остават за нас”. Формулата е безотказна и при сини, и при червени, и при пембени, твърдят подземни босове. От своя страна, пералнята на дадените мръсни пари също е простичка: частта от партийните национални и местни централи излизят наяве по избори, влиза във фондации, благотворителност, медии ...
   Пито – платено.
   Подземните играчи бързо се научават и как се притиска в ъгъла. И който си въобрази, че взимайки пари от тях не е бил заснет, записан, документиран, или отчетен, ще си остане просто непоправимо наивен.
    Уличните момчета нямат избор. Те дават. Иначе все ще им намерят цаката. С времето парите, предназначени за софри, подаръци и откровени подкупи, набъбват с по-стабилна миза. Същото това време е сменило приоритетите. Тръгва и скритата приватизация под масата. В нея и продавачите, и купувачите играят в един и същи отбор.
   Днес някои местни управници, яхнали недосегаемостта на властта, сигурно си мислят, че всичко е забравено. Може даже и да си вярват, че след като всички лостове на властта са в тях, могат да се справят с всеки неудобен очевидец. Подземният свят обаче също помни. И то помни като слон. Тези улични „псета” купуват на ангро властниците, но в същото време от все сърце презират както предателите, така и продалите се. 
     Варненският ъндърграунд въпреки всичко остава едно цветно различно стъкълце в мрачно черно-белия гангстерски свят.  Тези момчета, които изстрадаха мечтата си да живеят като „бели хора” храбро вървяха към своя зенит.
     Тогава, когато започнаха да ги отсрелват. 






























    

                        

                                           БРАТЯ ПО ОРЪЖИЕ



                                          
               „Да говориш за бикове и да бъдеш на арената не е едно и също.”
                                                           Испанска поговорка





























                                            Данчо Марков 


   На 21 ноември 1996 година 27-годишният бос на Варна Данчо Марков влезе в историята на българската криминалистика. Около 4,30 часа – на границата между деня и нощта, той бе взривен в пътуващ асансьор в жилищна кооперация в централната част на града. Вместо към апартамента си на шестия етаж, Данчо Марков излетя право в небето.
   Атентатът, извършен срещу него, бе първият по рода си у нас. Поръчковото убийство остави и послание. Със зловещата си зрелищност то като че отправяше кървави удивителни за назидание. Към кого? И кой се наслаждаваше как ехото заглъхва, след като удари гърмът?
    Същата нощ последното, което Данчо Марков ще отнесе със себе си отвъд, е веселбата в заведението „Червените камъни” на плажа. Поканен е на рожден ден на Сопола. Ще пее любимата си песен „Калоян пирува”, преди да отзове в адския асансьор заедно с предания си грузински бодигард Мамука и приятелката Веселина.
    В последния период от живота си Данчо е изключително предпазлив. Спи в „Ривиера”. Избягва да се показва на публични места. Предната вечер преди атентата е само с Живко – един от най-близките му доверени хора. Пият мляко. Вечерта на покушението Данчо Марков не иска да излиза, но решава, че ще отиде на рождения ден в „Червените камъни”. Като си тръгват от веселбата, Живко иска да лично да закара Данчо Марков до апартамента, в който решава да отседне през нощта. Данчо буквално го изгонва. „Хайде, тръгвай! Отивай си!”. На настояването на Живко той да закара шефа си, босът категорично откланя желанието му и дори шеговито му казва: „Тръгвай! Иначе ще те глобя!”. Живко потегля за „Ривиера”, а Данчо – към смъртта си.
     Миг преди да бъде натиснато копчето, задействало взрива, с животинския си инстинкт ще усети смъртта, изкрещявайки: „Залягайте долу!” и ще покрие с тялото си двамата си спътници. Така поне носи легендата по-късно в разбунената като кошер Варна. Грузинският бодигард Мамука, който е ранен тежко в главата, ще оживее, ще се върне в Грузия, където след дълго лечение, се чувства добре, а приятелката Веселина ще се размине само с шок и счупена ръка.
    След жескотокото убийство из улицата ще плъзнат всякакви подробни детайли за това, което се е случило. Някои ще твърдят дори, че Данчо Марков е заставал задължително, влизайки в асансьор, в ъгъла вдясно и това е било е изчислено от поръчителите на покушението. В това обаче няма никаква истина. Взривът е бил поставен на покрива на асансьора и това, че от тримата умира единствен Данчо Марков – е чиста карма. Можело е да се случи точно той да оживее, но избраният от смъртта е бил точно той.
    Ако е истина, че начинът на живот определя как точно всеки ще напусне земната обител, на Данчо Марков със сигурност му се падна смърт №1 по уникалност. Ако въобще имаме достатъчно въображение да си признаем, че смъртта също е артистична. Много години по-късно човекът, който дойде да ръкоположи след смъртта на Данчо заместникът му – Ицо Ламята, си отиде от този свят по същия начин. Стоил Славов бе убит също във взривен асансьор в централата на СИК в столицата. Надали имаше само мистика в тези две убийства „под индиго”.
    Докато 27-годишните изучени връстници на Данчо Марков тепърва се установявят на постоянна работа и кротко стартират кариера, той вече има всичко. Кара последен модел „Мердедес”, има пари, за да издържа цялата си армия, върти разностранен бизнес, получава властта да бъде шефът на СИК – Варна. И думата му тежи като камък в цяла Североизточна България. Зад детинското лице и лъчезарната хлапашка усмивка се крие желязната способност да държи всичко под контрол, да бъде също толкова жесток и хладнокръвен, колкото широкоскроен и състрадателен.
    Изтърсак в обикновено семейство от „Аспарухово” Данчо Марков е шилото, което в торба не стои. Шумното палаво хлапе се различава от затворения, вътрешно вглъбен брат – Марко Марков и докато цялата фамилия знае за боксьорските набези на Данчо, тя ще остане поразена, че повече от година Марко е тренирал, без да спомене за това. Макар и различни по натюрел, и двамата братя, ще се влюбят предано в кик-бокса, неподозирайки, че ще разделят по братски славата – Марко Марков ще стане официален световен шампион по кикбокс, а изтърсакът Данчо Марков неофициално по шампионски ще владее Варна. И въпреки, че мълвата ще носи, че двамата братя вечно се карат, единствено голямата им сестра Снежана  ще знае колко много всъщност се обичат. И как свенливо всеки един от тях ходи при нея с недодяланата мъжка откровеност: „Како, обичам си го, кажи му да се сдобрим....”.
    В началото на 90-те още никой не е чувал за Данчо Марков. Освен тези, които посещават комплекс „Камчия” на Златни пясъци, където е портиер. Думата охранител още не е престижна. Някъде по това време Данчо Марков заминава за Чехия и Унгария – „златния Клондайк” по онова време за раждащия се ъндърграунд. 
    „Беше смутно и опасно време. Имаше някакви проблеми тук, в България и бяхме предупредени, че не е добре сега да се връщаме у нас, тъй като веднага щели да ни пипнат на границата... Данчо обаче беше категоричен, че се връща. Беше влюбен, щеше да се жени. Как ли не се опитвах да го убедя, да изчака, че е опасно – не, и не! И тръгна. Как е минал границата, просто не знам. Още тогава разбрах, че е желязно и кораво момче. Трябва да ти кажа, че аз, колкото и разправят, че съм смел, не бих го направил ... А той тръгна!”, признава на деветия ден от смъртта на Данчо един от най-влиятелните авторитети във Варна Христо Асенов – Бацата.
    93-та името на Данчо Марков полека – лека излиза от анонимност. Той не е от суетните, бяга от показност, не демонстрира парвенюшко благополучие, подобно на много от „събратята си по оръжие”, дразни се, когато се налага да излезе под светлините на прожектора. Легендата обаче ве по-бързо върти оборотите. По същото време туристическата фирма „Златни пясъци” АД за първи път сключва договор за охрана с частна фирма – столичната „Инвайс” с шеф о.з. полк. Христо Величков. Името на полковника тогава тясно се свързва с Кръстника Иво Карамански, Иван Иванов и сензационната престрелка в „Белите брези”. На практика всички наети като охранители на Златни пясъци от „Инвайс” са подбрани с чисто съдебно минало, за да не дразнят окото, но до един минават за момчета на Данчо Марков.
    Постепенно най-апетитните парчета от Златните чрез перфектни договори минават под контрола на Данчо Марков. Построена е уникалната за това време дискотека „Малибу”. Чрез десетки фирми по-голямата част от заведения и услуги в комплекса минават в ръцете на сикаджиите. Данчо Марков е истинският бос на СИК във Варна, в сянка, въпреки че застрахователното дружество на сикаджии си има легален управител. Бизнесът се движи във всички посоки: вериги от заведения, чейнджбюра, заложни къщи, търговски сделки, внос – износ. Всичко легализирано носи на гърба си всичко потайно и подземно. Момчета сменят анцузите и потниците със скъпи черни костюми. Данчо обаче е различен – избира свободните, широкопадащи над панталона ризи с тип „сталинска якичка” и никога не се появява в костюм.
    За три – четири години момчето, което контролира морето, успява да стисне официално ръка с кмета Христо Кирчев – с договор за стъклени сини павилиони за разпространение на вестници. Стиска ръка и с областния управител Кирил Йорданов, влизайки в кабинета му с видни и влиятелни грузинци за старта на ро-ро линията Варна – Поти. Днес, когато куп политици се бият в гърдите, че са открили т.нар. път на коприната, би трябвало да знаят, че първите пробиви станаха точно през тези години и точно във Варна.
    Данчо Марков бе на гребена на бързата вълна. Като виртуозен сърфист той успяваше да се задържи прав. С уличното момче беше свършено. Гущерите режеха опашките си и като в приказката за Пепеляшка се събуждаха пременени и излъскани бизнесмени. Данчо все по-често бе допускан до официални среди, които иначе бърчеха гнусливо устни, когато чуеха думата „мутра”. До последно обаче само най-близкото обкръжение на боса ще знае точно с кои управляващи си е имал приказка. След убийството от средите на следствието твърдят, че  телефонното тефтерче на Данчо започвало с името на Асен Мичковски… Един от хората, които имат регулярни контакти с Данчо Марков е и Красимир Премянов. Данчо е близък и с тогавашния Велик майстор на българската масонска ложа Георги Крумов.
    Но и Данчо Марков не е подминат от онова светозамайване, което тласка към бездната на недосегаемостта. Наложената му роля да бъде бос на най-европейския от всички български градове, му носи повече врагове, отколкото верни апостоли. По това време Христо Асенов – Бацата е представител на ВИС, а битката между СИК и ВИС е повече от нервозна. Данчо обаче не избира войната: „Стиснахме си ръцете с Бацата в името на бизнеса”, ми казва тогава. И двамата въпреки уличната война, питаят уважение и респект един към друг.
    До финала обаче Данчо няма да крие неприязънта си към Лазар Анев, който също бе застрелян като куче. Лазар бе представител на „Дару кар” и имаше още тогава бизнес отношения с ДПС. В средите на ъндърграунда не го обичаха. В един период около Лазар се въртеше Томи Маджаров, с когото имаха бизнес-отношения. Заради спорове около пари Лазар праща хората си и те зверски се гаврят с Томи  Маджаров. Маджаров оцелява и веднага отива при Данчо Марков с молба за закрила. Данчо му поверява да се занимава „с пилешките бутчета”. По-късно бившата съпруга на областния управител Кирил Йорданов роди дете на Томи и заживя с него. Една сутрин на вратата се позвънява и отваряйки вратата, Томи вместо „добър ден”, получава куршум в главата.
     Убийството остана неразкрито, естествено. В разговор обаче Данчо ми каза, че за себе си е абсолютно убеден, че в него пръст има Лазар Анев. 
     Последното лято Данчо Марков видимо засилва охраната си повече от друг път. Става по-потаен и не крие, че очаква опасност. По това време едно от модните заведения бе „Орби флаш”. Всяка вечер там се събираше „каймака” на Варна. Данчо имаше определен запазен периметър на барплота. Пиеше бяло вино. Също като мен. Махахме си за поздрав от двете страни на бар-плота и сядайки, сервитьора моментално идваше с бутилка вино пред мен и компанията ми. Не бяхме страшно близки, но между нас имаше едно мълчаливо разбиране. Харесвахме се с инстинкта на храбрите. 
     Три месеца преди да бъде взривен се засякохме в „Орби флаш”. Прегърна през рамо и удивително спокойно ми каза: „Фитка съм…Само ако доживея до април другата година, страхотни работи ще направим… Но май няма да ме оставят…”. Данчо не беше от тези, които театралничат и непрекъснато се изкарват жертви. Думите му се заковаха като пирон в мозъка ми. Знаех, че това не беше майтап. Това момче беше от онази порода мъже, които днес напълно са заличени от онова съсловие в България, което нарича себе си мъже.
    На последния си земен рожден ден – 18 юли 1996 година /каква ирония, че носят същата рождена дата с Дякона Левски!/, Данчо събра стотици гости в ресторант „Почивка”, но напрежението се носеше във въздуха като мускусен парфюм – ресторанта дискретно, но плътно се охраняваше, включително и откъм храстите в Морската градина. Много по-късно прочетох, че рожденната дата  18 юли е най-фаталната кармична дата и носи страховити уроци за притежателя си.
    В края на лятото два „обхода” към Данчо Марков са направени извън Варна: ще му бъде търсена цаката „официално” – източници от Главна прокуратура твърдяха тогава, че даже е имало постановление за арест, което да бъде използвано при най-малък умишлен гаф.
    Не знам дали съм била права, но го предупредих. Беше в двора на АГ-болница, посрещаха новороденото бебе на едно от неговите момчета. Данчо по шорти, чехли и фланелка ме качи в „Мерцедеса” си и така обикаляхме петнайсетина минути по улиците. 
  - Нямам идея за какво могат да ме задържат, нищо няма, в което да ме уличат – ми каза, но главата му трескаво прехвърляше всичко. В един момент възкликна – Пистолетът! Нямам разрешение още… Сега ще се обадя на бат Любо да оправим нещата…
    Бат Любо бе тогавашният директор на РДВР- Варна Любомир Димитров. Легенди се носеха на улицата какви финансови комплименти взима от СИК. Мълвата посочваше дори точните места, където спира автомобил и се броят по 8 000 марки…
     Пак по това време от Пловдив към Варна тръгва килър със задачата – главата на Данчо Марков. В подземните среди по-късно се коментираше, че килърът е бивш наемник от среди, близки до Иво Карамански. Само избързалото разузнаване и късметът довеждат до ответния удар на местна почва. Наемникът ще бъде добре подреден от варненските момчета. Случаят няма да влезе в нито един официален бюлетин на полицията, нито пък килърът ще потърси медицинска помощ, в която и да е болница. Никой няма да знае по-късно дали изобщо е жив.
     Истински шок идва и мистериозната „случайна” смърт на грузинския бизнесмен и председател на грузинско – българското дружество за приятелство Иракли, близък партньор на Данчо Марков. На път от Бургас към Варна суперлуксозното му возило странно се разбива с муцуната надолу в дерето при един неособено опасен завой. Иракли загива. Случаят минава като „нещастен”, но контаразузнавачи не отхвърлят тогава хипотезата, че „като чуеш „случайна” катастрофа – сещай се за КГБ”. Данчо Марков се покрива за около 40 дни, видимо е покрусен не само от загубата на приятел, но може би от скритото послание, което тази смърт носи. Той е достатъчно умен за да знае, че случайности в този живот няма.
    След първоначалния шок Данчо малко демонстративно излиза от ъгъла. „Запомни от мене – всяка събота и неделя каквото и да ни е тежко, трябва да излизаме, да ходим по дискотеките – напук, да ни виждат, че сме живи и здрави…”, казва той на свой доверен човек. Това всъщност е ремикс на един от постулатите на старите варненски играчи: „Може и два лева да имаш в джоба, но важното е стъпваш търговски!”.
    Данчо е усмихнат. Видимо хладнокръвен. Щедър. Никога не допуска да го заподозрат в безпокойство и истеричен страх. Той вече се е здрависал със смъртта. Остава само тя да го прегърне и да потеглят нанякъде. И като лошо момче да отиде не в рая, а там, където си поиска.
   Под възглавницата му хладно се спотайва пистолет. Законно притежаван. Една сутрин рязко скача след като негова приятелка,  с която цяла нощ просто са приказвали, дърпа пердетата на хотелската стая и го кара да види великолепния изгрев…И от морето ли чака залп?!
    Преди да завие бясно към Другия свят Данчо споделя, че „очаква да има проблеми”. Голямото му притеснение е „грузинската връзка”. Но не ро-ро линията Варна – Поти, а един скандален гаф с двама грузинци.
     Изпраща приятелката си, която много обича, в Швейцария. Готви се да напусне България за известно време. Но не успява.
     Притесненията му идват главно от старателно прикрит случай от службите и полицията, свързан с изчезването на трима грузинци на варненска територия. След смъртта на Данчо Марков знаещи и незнаещи ще човъркат куп разнопосочни версии. Всеки ще има своето обяснение, и в същото време никой няма да е сигурен в нищо. Безспорно обаче всички, които са близо до Данчо Марков и са наясно с нещата, първото, за което се хващат, е т.нар. грузинска връзка.
     Трима грузинци, един от които е син на тогавашния зам-министър на вътрешните работи на Грузия изчезват на варненска територия. И тримата отсядат в гранд –хотел „Варна”. По-късно спецслужбите ще кажат, че е установено, че грузинците са имали контакт и среща с Данчо Марков. За какво точно – знаят само най-доверените на Данчо. Проблемът обаче няма нищо общо с наркотици, както по-късно раздухват една от версиите за покушението антимафиотите. На третия ден от пребиваването си, грузинците излизат от хотела за определена среща и повече никой не ги вижда. Потъват – дали в морето, или вдън земя – остава загадка. Любопитно е, че още на следващия ден след изчезването им, неизвестно лице пристига в хотела, плаща цялата сметка плюс телефонните разговори на грузинците и прибира багажа им. По-късно в България пристига бащата на единият от изченалите грузинци – заместник - министъра на вътрешните работи и провежда срещи на най-високо ниво. От тримата няма следа, а връзката, или намесата на Данчо Марков, също остава напълно недоказуема и потънала в мъгла. Предвид обаче грузинските „писти”, на които лети Данчо Марков, явно случаят е изяснен някъде, където никога не пробиват нито камери, нито пък български официални институции.
     И до днес, всички онези, които са най-близо до Данчо и бизнеса му приживе, са стопроцентово убедени, че смъртта му е пратена заради изчезналите грузинци. Самият Данчо доверява на много близък до него човек, че е притеснен от този случай и „ще имаме проблеми”. На погребението на боса, от Грузия  пристигат бизнес-партньори на Данчо Марков, които научавайки всички подробности за атентата, са категорични, че това е „грузински почерк”.
     В шока след убийството плъзват като змии десетки версии, някои от които безумни нелепици. Моментално се заговаря за изчезнал сурепскъп за онова време автомобил, собственост на българин, живеещ в чужбина. Тогава се обръщат съм Данчо за да бъде открит автомобила, но той дава да се разбере, че е под негов контрол. Историята като смъртно възмездие звучи достоверно само за тези, които нямат представа от канала за крадени коли и цялата схема на този бизнес, но не и за онези, които са нясно, че в подобни случаи лично висшите ченгета звънят на босовете за да „им измият срама от челото” и да се върнат автомобилите на високопостаени особи.
    Така са върнати автомобили на чужди дипломати и министри на варненската територия, както и на личен приятел чужденец на Иван Костов. И всичко става с няколко обаждания от страна на висши варненски полицаи – аман, моля ви, момчета, излагаме се, върнете колата. Автомобилите моментално цъфват на централно място във Варна. И всички са доволни.
    Към столичната преса „услужливо” се пуска полицейска контролирана информация, че чрез Данчо Марков отвън са вкарани тонове нелегално оръжие за дестабилизация на страната и затова бил убит. Звучеше така като че ли сме Чили, или Камбоджа, но в суматохата всички идиотщини вървяха като топъл хляб. А Данчо никога в живота си не се бе занимавал с търговия на оръжие.
    Всички знаят по нещо. Бивш контраразузнавач твърди: „Съжалявам за това момче, но толкова пъти го предупреждавахме, че така ще стане... Жалко, че не се вслуша”. Два месеца пък преди атентата, един лидерите на местния ъндърграунд на маса, саркастично прогнозира: „Някои ще празнуват Нова година, някои – не!”. Мъжът е близък по това време с висши антимафиоти и прокурори. Дали е случайност, че 40-те дни на Данчо Марков се падат точно на 31 декември 1996 година?!
     Първи версията за дрога раздухва служителят от БОП – Варна Емил Михайлов. По това време той е редови  бопаджия и е под ръководството на шефа на антимафиотите в морската столица полк. Стамо Стамов. Години по-късно Емил Михайлов ще оглави службата и ще бъде безславно разкаран от нея заради връзки с подземния свят, непрофесионализъм и подозрения за корупция. Ще излезе на бял свят и документ, че е лежал в психиатрично заведение още преди да бъде приет на работа в МВР.
      По онова време обаче Емил Михайлов се пъчи, че именно той разследва убийството на Данчо Марков. Шест месеца след атентата, Стамо Стамов събира на запивка момчетата си антимафиоти. На масата в заведението „При Данчо” присъства и тогавашен зам-шеф на НСБОП от столицата. 
     Същият ден Стамов ми се обади в редакцията и ми каза: „Довечера събирам момчетата „При Данчо”. Завърти се към 20 часа, ама все едно случайно влизаш и ни виждаш...”. Изиграх си ролята и „случайно” ме поканиха на масата. Емил Михайлов беше в стихията си след няколко дръпнати водки. И тогава за първи път словоохтливо пъчейки се, че е разкрил поръчителя на убийството на Данчо Марков изплю, че то е заради наркотрафик. Михайлов твърдеше, че става дума за три западни държави, в една, от която става провал на пратка. Според Михайлов Данчо Марков е научил веднага след провала. И  тогава Емо каза нещо удивително – че поръчителят на убийството е засечен със спецразузнавателни средства, но тъй като нямало закон /по това време не беше приет още закон за СРС като доказателства в съдебния процес/, нямало и как поръчителят да бъде „вързан”. Дъвчейки шопска салата и пиейки обилно водка, Емил Михайлов убедено твърдеше, че случаят „Данчо Марков” бил докладван и вече лежал да бюрото на министър – председателят Иван Костов. „Има хора, които са били близки до Данчо и знаят страшно много, но мълчат...”, каза Емил Михайлов.
    През главата му останалите бопаджии ми намигаха иронично, снизходително въртейки пръст до челата си по отношение на колегата си.
     Единайсет години след убийството на Данчо, Емил Михайлов вече е шеф на БОП – Варна  в интервю ми казва следното:
    „ - Едно от знаковите убийства във Варна бе взривяването на Данчо Марков в края на 1996 година. Тогава ти участва в разследването на това убийство и от теб знам, че само липсата на закон тогава за специалните разузнавателни средства ви попречи да назовате и заковете поръчителя. Тогава ти беше казал, че знаете кой стои зад това убийство на боса на СИК във Варна...  - Насоки действително е имало, но тогава мислехме така, а оттогава минаха 11 години и човек така, като се отдалечи във времето ги вижда нещата по друг начин. Но това си остава... Ще ти обясня за какво става въпрос. Около два месеца преди Данчо Марков да бъде взривен имаше информация от наши партньорски служби, че на една от неговите фирми, фирма на негов близък се превозват 316 кг кокаин. Ние имахме готовност, кокаина трябваше да пристигне във Варна, и да контролираме товара. Но на 21 октомври 1996 година пратката беше задържана в Ротердам. Доколкото се сещам по тогавашната ни кореспонденция бяха задържани 11 лица в Ротердам. Данчо Марков беше взривен на 21 ноември 1996 г. По случая бе работено доста сериозно и действително тогава данни от специално разузнавателни средства не можеха да се приемат като доказателства. Най-малкото – разследването на убийството на Данчо Марков да бъде свързано с тази пратка. Това не можа да се получи и това се дължи и сега го осъзнавам, че нашата страна нямаше тогава, както сега добри контакти по линия на международното оперативно полицейско сътрудничество. Сега нещата изглеждат по съвсем различен начин. Сега тези контакти с партньорските служби от чужбина се правят за минути.  Сега вече в София в почти всички посолства вече има техни офицери за полицейска връзка. България има вече задгранични представители на МВР във всички европейски държави.   - Тогава, по времето на убийството на Данчо Марков не се говореше така шумно за наркотрафик, както сега...   - Действително за наркотрафик така шумно не се говореше.Преди няколко години в “168 часа” излезе нещо по отношение на Данчо Марков, което съм си запазил.  Там имаше нещо много интересно – връзката на Данчо Марков с един английски престъпник Къртис Уорън. Такова лице наистина съществува. За Варна наистива това беше първия сериозен случай с наркотрафик.  - Свързани ли са тези процеси от онези години с развитието на този вид престъпност сега?   - Не. За първи път хероина във Варна беше представен от една иранска група, която имаше много силно присъствие във Варна. Тогава нашите мутри още не бяха разбрали, че от това може да се печели. Ти се сещаш, тогава те правеха пари от кражби на коли, рекети, лепенки – охранява фирма “Марс”, фирма “Секюрити”, после започнаха кражбите на коли и връщането им срещу откуп. Та тогава тази иранска група представи хероина във Варна на ул. “Цар Освободител” №7, където имаше едно арабско заведение, пред което наркоманите правеха опашка. С тази група се справихме като през декември 1994 година задържахме по-голямата част от тях, а лидерите им бяха арестувани през май 1997 година във връзка с една контролирана пратка на кокаин от Щатите. Тези лица бяха осъдени на 8 години, изтърпяха присъдите и бяха екстрадирани от страната със забрана идват тук 10 години. Нашият криминален контингент се ориентира към наркотиците някъде през 1995 година. Първо към хероина, по-полека към кокаина и другите видове наркотични вещества. Така че случаят Данчо Марков няма нищо общо с развитието на процесите по отношение на разпространението на наркотиците.”
   Единайсет години по-късно антимафиотът, който разследва убийството на Данчо Марков цитира вестник, който си бил изрязал и вече признава, че убийството няма как да бъде свързано с нарко-пратка. Емо е известен сред колегите си, че „чете много книжки и гледа много филми”. Той не обелва и дума за „грузинската връзка”. Всички ченгета мълчат за нея като че ли са от мафията. Пълна омерта.
   Данчо приживе по никакъв начин не е свръзван с дрога. Нещо повече – той и неговите момчета в бара на Сандокана в Добрич правят среща на „високо равнище” с Поли Пантев и негова бригада, дошла от столицата. Барът е затворен посред бял ден и в него настава страховито меле между двете бригади. Поли Пантев иска да продава наркотици на варненската територия, но Данчо Марков категорично се противоспоставя. Варненци пребиват в бара софиянци и Данчо дори им забранява да се върнат към София през Варна. Един от участниците в мелето години по-късно ми разказваше, че заедно с Поли Пантев тогава е бил и ... Бойко Борисов, който също отнесъл боя.
   Този, който е замислил убийството на варненския бос №1, можеше да го направи по всички други начини от жанра, които минават за „по-елементарни”, но също толкова сигурни. Можеха да гръмнат Данчо Марков дори в тоалетната, на която и да е от любимите му дискотеки, въпреки плътната охрана. Но не стана така. Първото по рода си у нас взривяване в асансьор като че целеше да отправи не толкова послание към самия Данчо, колко към някои други. Злобокобната зрелищност не бе просто случайна идея, осенила нечий извратен мозък, тя беше премерена: и като точка, и като удивителна. Дни след убийството  мнението на спецовете се люшкаше от едната крайност в другата. Едните твърдяха, че няма никакъв професионализъм в това, след като двама от спътниците на Данчо остават живи. Ами ако той е бил на мястото на Мамука или на момичето? Другите контрираха, че всичко е премислено до последната подробност и точно затова изглежда недоизпипано.
    Преди Данчо Марков да слезе от автомобилаи се качи в асансьора, във фаталната нощ верният му бодигард Мамука се изкачва пеша до шестия етаж, оглеждайки всички площадки, след което слиза с асансьора. Този, който е дебнел в засада, хладнокръвно е изчаквал. Приел ситуацията за „чиста”, Данчо Марков заедно с Мамука и Веселина се качва в асансьора. Той потегля и гръмва не веднага, а в движение – между втория и третия етаж. Взривът е поставен на покрива на асансьора. Спецовете тогава твърдят, че взривът е задействан с дистанционно. Данчо Марков е бил наблюдаван дълго, откъсо и прекалено внимателно, нищо чудно да е изтичала информация и „отвътре”. „Свалени” и анализирани са били всичките му маниери и цялото поведение, въпреки че непрекъснато и изненадващо е променял навиците си.
    След като чуват взрива, момчетата от охраната на Данчо Марков, които са чакали в автомобил пред входа на кооперацията, хукват нагоре по стълбището. Въпреки шока от гледката, убеждавайки се, че шефът им е мъртъв, те вземат на ръце Мамука и момичето и ги откарват в спешното отделение на болницата, която е съвсем наблизо. Едно от момчетата се качва до апартамента на шестия етаж  за да вземе малко пари – за лекари и за болницата. При официалното отключване на апартамента в присъствието на следствените органи, обаче се оказва, че ключът в ключалката е превъртян два пъти. В шока, бързането и стреса не е възможно момчето да е заключило прецизно два пъти, твърди близък до Данчо Марков и не изключва някой да е влизал в апартамента през малкото време преди да пристигне полицията. Охраната на Данчо вече е отпрашила към болницата за да спасява Мамука и момичето. От охраната на Данчо пък яростно отричат апартамента да изобщо да е бил отключван.
   Личният мобилен телефон на Данчо изчезва веднага след взрива. Потъва като че с него в небитието. В него също има информация. В апартамента са открити още мобилни апарати, които обаче не са били бутнати. Следствието не стига доникъде. Делото се точи и след като минава всички процесуални срокове е прекратено поради неизвестен извършител. Дванайсет години по-късно поисках от Варненската окръжна прокуратура да се запозная с делото „Данчо Марков”. Оказа се, че трябва да минат 20 години след убийството за да могат да ми го предоставят от архива. Юристи, запознати с това, което е скрито в папките, ме успокоиха, че изобщо няма смисъл да си губя времето, защото там няма нищо. Любопитно е да се прочетат справките и разследването на антимафиотите, БОП и Криминална полиция, но там те отдавна събират прах. И по никакъв начин не дават да ги четат журналисти като мен.
    Дълго след убийството в обръщение е и версията, че Данчо Марков е бил поръчан от „своите” покровители в СИК, тъй като им дължал пари и си позволявал да тръгне срещу тях. Открито се спряга името на бай Миле, на когото се приписва поръчката на убийството.
   Една от десните ръце на Данчо Марков обаче твърди: „Това е пълен абсурд и може да го говори само някой, който изобщо не е в час с отношенията на Данчо със СИК. Имаш ли представа какви огромни пари течаха за СИК в София от Варна? Всичко беше под контрол, целия град, бизнесът течеше на шест. Мога да ти кажа, че бай Миле и който и да е от СИК нямаха никакъв интерес да убиват Данчо. Даже обратното – еба им се майката като стана взрива, защото всичко се разтресе и в бизнеса тук, в града”. 
   Преди убийството Данчо Марков е в хладни отношения с един от съдружниците си и близки партньори – Методи Гушлев – Мето. Мълвата в средите на СИК в града реди, че Мето прецаква Данчо с пари и бизнес. На погребението, когато тялото на Данчо все още е в дома му, сестра му Снежана скандално не пуска Мето до ковчега и го гони от дома им. 
   Варна не помни такова грандиозно погребение, което задръсти центъра на града. Движението по Аспаруховия мост бе спряно за да се ниже с часове последния прощален път на варненския бос. Въпреки че СИК официално се разграничава от Данчо Марков, пред него свеждат чела не един от босовете на групировката заедно с десетки свои колеги от други влиятелни групировки. Ковчегът противно на очакванията на любопитните, бе открит и в него Данчо Марков изглеждаше дребничък като дете. Стотици се простиха със своя Робин Худ. С този когото в едноименното заведение, създадено от него, слушаха „Гангстерски рай”. Не само здравите момчета с черни костюми и сериозни очи, скрити зад черните очила, тъжаха. За Данчо Марков откровено жалеха и ченгетата. Градът беше хванат в юмрук от Данчо и полицаите си свиркаха и живееха живота. Битовата престъпност беше под контрол и лисваше какъвто и да е хаос, който на полицаите трябваше да им се налага да овладяват.
     След убийството се оказва, че стотици хиляди долари изчезват някъде. В купищата съдружия и преплетени участия и партньорства парите на Данчо Марков дават фира. Никой след смъртта на Данчо Марков не успява да обедини разстроените след смъртта му бригади. Някои преминават на работа в т.нар. вражески групи: нали трябва все пак нещо да ядем, оправдаха се те, като че бе необходимо да се извиняват за това, че животът продължава.
     Звучи абсурдно за някои, но босът оставя семейството си в мизерия. Парите, които само той е знаел къде и как се въртят и таят, не докосват майка му, баща му, сестра му и брат му. Както и съпругата, с която е разведен и от която има дъщеричка. Години след смъртта на Данчо ме потърси майка му. Молеше ме за помощ да помогна да се намери някаква работа на брата на Данчо – Марко. Марко се бе сринал психически. Улицата говореше, че е наркоман, но болестите му нямаха нищо общо с това. Марко живееше с майка си. Бащата на Данчо си беше отишъл след него. Мизерстваха. Никой не искаше Марко на работа. Онези, които благодарение на Данчо Марков днес са мастити бизнесмени и трябва да палят всеки ден свещи в негова памет, че той ги „захлеби”, бяха забравили Данчо. Само две-три момчета помагаха на майка му да си купи дърва за зимата. Майката беше ходила дори при тогавашния председател на БСП – Варна Апостол Димитров. Успяхме по някакъв начин да уредим Марко да започне в общинската охранителна фирма. Не искам да казвам за каква смешна заплата.  Днес той продължава да се лекува и спортисти му дадоха възможност да обучава и да занимава кикбоксьори. 
    Когато убиха бай Миле, сестрата на Данчо Снежана ми каза лаконично: „Има Господ!”. Тя си знае какво се крие зад това. 
    Никой от от висшите полицаи, начело с директора на вътрешната дирекция, които ядяха мед и масло от ръката на Данчо Марков, не отива на погребението му. Въпреки че има един тефтер, който още се пази и в него надлежно са описани сумите, които се отделят за ченгетата – поименно.
    На годината от смъртта на Данчо Марков няма тълпа от приятели. Само неколцина. Най-верните. Легендата обаче продължава своя собствен независим живот. И до днес някои делят времето в полицията и на улицата така: какво беше по времето на Данчо Марков и какво е сега.
     В последната година от живота му бях с фоторепортера си в бар „Астория” – имаше някакво откриване, вече не помня какво. Данчо се беше облегнал на барплота. Помолих го да го снимаме. Тогава босовете не търчаха сами по вестниците за да си правят пиар. И когато ги убиваха близките им не отваряха охотно семейните албуми за да заредят журналистите с „личен архив”. Данчо подскочи и категорично ми отказа.
    - Моля те, бе Данчо, никаква снимка ти нямаме. Утре ще те убият, нама какво да сложа на първа страница... – стрелешката ми нетактичност нистина беше дърварска.
     Той се разсмя. Погледна ме и нито ми отказа, нито потвърди. Но това беше знак фоторепортерът ми скрито да го щракне.
     Точно тази снимка обиколи след смъртта му вестниците. Единствената. За пред медии.

---------------------------------


      На деветия ден от убийството на Данчо Марков, привечер в редакцията ми звънна Христо Асенов – Бацата. 
      - Можеш ли да дойдеш до „Термите” /днешния ресторант „Тоскана”/? 
      В ресторанта на масата Бацата седеше с един непознат за мен мъж. В типичния си стил, с черно чувство за хумор Асенов ме представи на мъжа като „най-опасната журналистка, която върви по сопите”. Мъжът тихо се представи и единственото, което чух бе: „Стоил”. Много по-късно щях да разбера, че това е Стоил Славов от СИК, който години по-късно също убиха. Тогава Стоил Славов не бе от онези имена на босове, които бодяха очите и някак седеше в сянка поне за медиите.
     Интересен мъж, възпитан и интелигентен. Нямаше нищо общо с типичното ъндърграундско излъчване. Тогава не включих кой е той всъщност. Разговорът вървеше абсолютно неангажиращо и през цялото време се чудех защо Бацата ме повика и  защо ме прави очевидец на тази среща между тях. Говорихме си разбира се и за убийството на Данчо Марков, но нищо по-специално от това, което вече бе излязло в пресата.
      Вечеряхме и след около два часа Асенов се надигна да ставаме. Тъкмо реших да се сбогувам и Бацата каза:
    - Томова, идваш с нас на Шведския!
    Бацата винаги ме изумяваше с неговите непридвидими ходове. Нямах и идея за какво ме беше повикал, а още по-малко подозирах за какво искаше да ме мъкне и мен на Шведския хотел. Оправдах се, че съм изморена, идвам от работа и не съм облечена подходящо, но той отсече:
   - Аре стига глупости, Томова, идваш с нас.
   Никога не можех да устоя на любопитството си и вечно жадното ми изворче, което винаги искаше да знае всичко кога, къде и как става. Малко след като тръгнахме колите спряха пред „Орби флаш”. „Ще слезем за малко” – каза Бацата и влязохме в още не отворилата дискотека.
    Заведението беше празно. Оставаше час докато заработи за посетители. Стояхме прави. Бацата посочи с жест към барплота на Стоил Славов и му прошепна нещо. След това извика един от мотаещите се сервитьори, които притеснено го гледаха в очите.
   - Ето тук – Бацата посочи един периметър от барплота, където обичаше да сяда Данчо Марков с хората си – всяка вечер да има една купа с лед и бутилка уиски. И никой не да не сяда там. До 40-тия ден.
    - Данчо пиеше бяло вино – обадих се аз пак като черна станция.
    - И бутилка бяло вино да има – добави бързо Бацата. – Разбрахме ли се? – внимателно и малко иронично се обърна той към сервитьора и му подаде пачка с пари за поръчката.
    Седяхме още минути прави, втренчени в празния барплот. Беше тягостно, тъжно и отвратително самотно. Мълчахме. Какво мислеха Стоил и Бацата – не знам, но аз се бях съсредоточила в изумлението си как тези мъже бяха така наясно със смъртта и не им трепваше окото пред нея. Водила съм дълги разговори с момчета от улицата и винаги се стрясках от хладнокръвието, с което приемаха, че всеки момент могат да бъдат убити. В очите им никога не съзрях страх. Имаше някаква яснота с избора, който са направили и примирение, че това е част от играта.
   - Айде ... – наруши мълчанието Бацата и излязохме навън. Блъсна ни шумотевицата на Варна, която натрапчиво ни плесна през лицата – животът продължаваше.
    В бара на Шведския заварихме само мъже. Целия бар бе изпълнен не със случайни посетители, а момчета от бригадите на СИК. Музиката бе тиха, говореха си, нищо необичайно, освен че нямаше нито един редовен посетител. Настаниха ме на масата на Бацата и Стоил. На същата маса седеше и Ицо Ламята. Който бе провъзгласен за заместник на Данчо Марков. Това изобщо не стана като по филмите, нито някой взе микрофона за да оповести тържествено, че Ицо Ламята поема нещата след смъртта на Данчо Марков. Някак си това вече се знаеше. Говорехме си общи приказки. И аз продължавах да се чудя защо Бацата ме бе довел тук. Никога нямаше да разбера странните му приумици. Очевидец или хроникьор ме правеше?
    От тогава минаха години. Никога попитах Бацата защо ме направи свидетел на тази знакова сбирка тогава. Два часа по-късно реших да си тръгвам и Стоил любезно предложи вместо да взимам такси охраната му да ме откара до вкъщи. 
    Пред дома ми, тогава живеех на седмия етаж, благодарих и понечих да вляза във входа. Момчетата мълчаливо и внимателно ме побутнаха и се качиха с мен в асансьора, който ни отведе до седмия етаж. Така разбираха сигурното изпращане.
     С Данчо Марков си отиваше една епоха на улицата. Времената се променяха. Поколението мъжкари бяха на доизживяване. Романтиката, скрита зад честта и достойнството на гангстерския ореол все по-мощно бе прегазвана от новата вълна на гротескни момчетии, наричащи себе си мафиоти, и които приличаха повече на клоуни. Но до появата им имаше още доста време.



                                Христо Асенов – Бацата


     
     Всичко започва от борбата – голямата любов на дребничкото, мургаво вълчидолско момче. Във Вълчи дол е роден и един от стожерите на българската борба – Петко Сираков, баща на Наско Сираков. Някъде по това време Христо Асенов се сдобива и с прякора Бацата, с който години по-късно ще стане известен. Асенов не е склонен да осветява какво точно обстоятелство му е лепнало прозвището. Дори и от най-близкото му обкръжение вдигаха рамене, ако човек попита защо точно Бацата. Негови близки обаче повдигат леко пердето, припомняйки, че Христо Асенов е бил много любвеобилно дете и противно на това, че прякорът е свързан с нещо борческо, твърдят, че произлиза от диалектното  на „целувка” – бацване, бацна.
    Дребен, жилав, корав, с природни качества Бацата се бори в най-леките категории на свободния стил. Според треньори и специалисти Христо Асенов се откроява с изключителен талант.Той е едно поколение с добилите популярност, години по-късно и извън спорта: Илия Павлов, Гриша Ганчев, братя Щереви – оглавяващи „777”, братя Паскови, Коцето Янев... В тогавашното спортно училище „Олимпийски надежди” учи заедно с Илия Павлов – Зъбчето, който е комсомолски секретар на борците.
    „Илийката не блестеше като борец, но си беше измислил една своя хватка, много особена, вписваща се обаче напълно в рамките на позволеното от правилника. Излезе на тепиха и уж нищо особено, но като я приложеше тая негова хватка – ги тръшкаше. А Бацата си беше роден направо за борбата – ярък, хитър, с невероятно бърза и гъвкава мисъл”, спомня си за годините в „Олимпийски надежди” бивш борец.
     Може би като всеки талант, преливащ и от чепат характер, Христо Асенов не успява да стигне до блясъка на световните и олимпийски медали. Малко хора обаче знаят, че е надвил борци от класата на кубинеца Раул Каскарет – бивш световен шампион и признат за най-добрия в САЩ. Става и шампион на турнира „Дружба”, който според класацията на международната федерация по борба е по-силен и от европейско първенство.
    За разлика от всички други спортове борците се славят с една уникална солидарност и мъжко приятелство, които остават и извън спорта – до края. Може би точно заради това не представители на други спортове, а точно борците завладяха рамо до рамо цялото улично и бизнеспространство след 10 ноември в България. След като по времето на Тодор Живков те бяха златните момчета на българския спорт, разнасящи славата му по цял свят, със смяната на системата, бяха изхвърлени на улицата. Храната дето правеше борбата, я нямаше. Борците трябваше да се спасяват сами.
    И те не само го направиха, но диктуваха и правилата на играта. А играта, в тези години на първоначално натрупване на капитала, беше откровено мръсна. Не само на улицата, но и по високите етажи на властта.
    В зората на демокрацията за първи път за Унгария заминават Илия Павлов, Васил Илиев, Георги Илиев, Стефан Мирославов – Крушата, Емо Макарона и Христо Асенов – Бацата. „Дали тогава се групира българската мафия, не знам, но със сигурност Бацата им отвори очите на всичките, главата му е като компютър...”, разказва близък до онези събития.
    За мафия е ужасно силно да се говори. По това време властта, въпреки че наблюдава отстрани, не е оплела докрай паяжината на обвързването на подземните структури с нейната благословия.
     В тези първи години Бацата създава охранителната фирма „Марс 92”, която след като не получава лиценз от РДВР – Варна, се трансформира в „Марс 93”. На другата плоскост на подземната варненска  действителност стои другата охранителна фирма – „Секюрити”. Около „Марс” се обединяват борците, „Секюрити” поема кикбоксьори и каратисти. Прохождящият частен дребен, среден и едър бизнес вече трябва да се съобразява с героите на новото време – охранителите. Лепенки с „Марс” и „Секюрити” заливат кафенета, офиси, автомобили, таксита, магазини.  По-късно вятъра на промяната ще прелее хората на  „Марс” във ВИС -2, ВИС и ВАЙ  - холдниг, а тези на „Секюрити” – в СИК. И те ще носят  заедно с новите си костюми и нови имена – вече на застрахователи. Още по-късно пък, когато опашката на гущера ще е отрязана, застрахователните дружества ще преминат в холдинги, безброй легални фирми и мощни бизнесимперии.
     В началото между двете варненски групировки летят искри, на косъм от късото съединение. В тия „диви” години битката за територии направо изкарва ъндърграунда на улицата. Пред кафене „Кристал”, центърът на града се задръства от луксозни возила и джипове. Във Варна прииждат при всеки сблъсък приятели и покровители на двата клана от цялата страна. Напрежението е толкова сгъстено, че изпокритите в кюшетета журналисти чакат всеки момент да пукнат пушките и автоматите, които впрочем се размахват съвсем свободно, за да броят гилзите и труповете. Стига се дотам, че тогавашния шеф на БОП – Варна полк. Стамо Стамов води преговори с босовете за да предотврати непоправимото.
     „Казах на Данчо Марков тогава: виж какво, спрете тия циркове, ако искате даже ще ви издействам да се съберете на централния стадион и ние, полицаите, ще ви охраняваме. Пък вие вътре се изтрепвайте, ако искате...Само не тук, в центъра на града!”, разказва Стамов. В подземния свят по-късно ще се говори, че по това време наказателни бригади от страната идват за главата на Данчо Марков. Настървени, те са готови на всичко, благодарение на думата на Бацата обаче не става страшно. Наказателните бригади се връщат обратно, а Бацата успява да изтъргува „не на войната”. И тогава идва стискането на ръцете между двамата. Напрежението между групировките рязко спада, територииите са разпределени и довчерашните врагове Бацата и Данчо Марков даже минават за приятели.
     Умен, хитър, повратлив и виждащ винаги поне две крачки напред, Христо Асенов не само разбира, че от тотален разнобой в един град няма никакъв смисъл, но и успява да научи другите да бъдат юмрук, когато трябва. Защото външните врагове предстоят. И отпорът срещу тях трябва да бъде единен.
    Неоспорима заслуга точно на Бацата е успешното отблъскване на прииждащите по онова време на талази руснаци във Варна. Всички те искат да се набутат в териториите на морската столица.
    „Колкото и абсурдно да звучи, не полицията, а точно Бацата спаси Варна тогава от руското гангстерсто нашествие. Успя да го направи въпреки страхотиите, които се носеха тогава за руските бандити. И Варна наистина се размина с доста непредвидими събития”, твърди висш офицер от тогавашното ръководство на варненската полиция.
    С времето шовинизмът на тези момчета ще поохладнее и те ще осъзнаят, че покрай всичките променливи властови ветрове не могат да удържат Варна само за себе си. Въпреки завидния им хъс да затворят града за лакомите интереси на „шопите”. Постепенно те ще овладеят както трудните стъпки на компромиса, така и неумолимите писани и неписани закони на бизнеса, в който обикновено емоции няма. Бацата ще бъде първият, който ще прозре това. И въпреки, че неистово бяга от демонстрациите, ще плати определена цена за това.
    И ще бъдат направени куп опити да бъде поставен в партер.
    В първите години на демокрация, името на Бацата ще бъде замесено в станалото години по-късно скандално „делото Звездец”. Делото касае кражба на оръжие от военното поделение в Звездец и тъй като са замесени и двама служители на СПООР, то влиза в ръцете на военна прокуратура. И по-точно – в ръчичките на на военния прокурор Николай Колев. Години по-късно делото ще нашуми покрай сензанционния арест на шефа на РСБОП – Варна полк. Стамо Стамов, подписан лично от Николай Колев, тогава военен прокурор №1 на България. Стамов тогава твърди, че една от причините Николай Колев да спретне сценария с арестуването му е интересът му „делото Звездец”. Според варненският антимафиот №1, ролята на Николай Колев в него е била направо мръсна. Както и в крупни далавери, свързани със сделки с оръжие.  В медиите за това дело излиза само, че става дума за кражба на оръжие, като се намесва името на Бацата. Истината обаче е, че не Христо Асенов краде оръжието, а то е изнесено от военно лице, служещо в поделението. Лицето само се завърта по това време в кафене „Делфина” и предлага да продаде оръжието. Не Бацата, а друг варненски играч пръв проявява интерес да купи, а по-късно когато историята започва да се разплита, оръжието вече има доста купувачи и те излизат на светло. В самото водене на разследването има доста подозрителни обстоятелства. Една от най-любопитните истории е, че именно Бацата успява да върне от Македония вече изнесеното оръжие. Въпреки, че е следствен.
    Още две следствени дела завъртат във вихъра си Христо Асенов. И те са по жалби за рекет. Едната завежда Андрей Раденков, син на героя на соц.труда Игнат Раденков. В онези години Андрей Раденков също е част от подземния свят. По тази жалба местната БОП ще предприеме няколко акции, включително и в гранд-хотел „Варна”. Раденков се жалва, че е малтретиран и му е отнет автомобилът, от подземния свят обаче контрират, че той бил длъжник и хората на Бацата си искали полагаемото. Благодарение на спецакциите, част от варненското обкръжение на Бацата е арестувано, а самият той излиза от страната и месеци наред пребивава в Унгария, Чехия и Тайланд.
    Докато и извън България, Бацата не е забравен от когото трябва и откровено е притиснат „в партер” от тогавашния военен прокурор №1 Николай Колев. Месеци след ареста на шефа на БОП – Варна полк. Стамо Стамов, когато стана ясно, че разследването забуксува и реални доказателства за подкупността на полк. Стамов няма, военнят прокурор Николай Колев прави и невъзможното, за да попълни папката с „доказателства”. Колев осъществява среща с Христо Асенов – Бацата в Букурещ. Бацата е уговарян да свидетелства срещу полк. Стамов. Асенов обаче не само не кляка, но и прави виртуозна хватка, успявайки дори малко след това да се прибере в България.
     Съдбата отрежда на светло по „делото Стамов” да се покаже едно от качествата, които не могат да се отрекат на Христо Асенов – честта.

                  
                                            Делото „Стамов”


      На 25 август 1995 около 14 часа се обадих на Стамов в службата. Имаше някакъв тъп случай, изкаран в бюлетина на РДВР – Варна, но бяха посочени само инициалите на извършителя като че ли криеха Лука Брази. Помолих го да разбере цялото име. Стамов беше шеф на сектора „Борба с организирана престъпност” и нямаше касание към глупотевината, за която трябваше да пиша дописка, но ми обеща да провери и помоли да го търся в края на работния ден.
    Беше петък и ужасно се изнервих, че телефонът му непрекъснато даваше свободно от 17 часа нататък. Със Стамов нямах близки отношения, най-малкото пък ми беше информатор. Познавахме се като ченге – криминален репортер и толкова. По едно време на майтап го бях врънкала да ме вземе на една акция на БОП и той взе, че ме изненада. И ни натресе с колежката Илка Катрева в едно кафене, където антимафиотите правеха реализация на Шаки, който изнудвал германец за пари. Инструктираха ни да не мърдаме каквото и да се случи, пиейки си уж случайно кафето на маса в едно малко барче и когато повалиха Шаки на земята и му извадиха рязана пушка изпод сакото, ние с Илка залегнахме под масата.
     В 23 часа вечерта домашния ми телефон звънна.
     - Г-жо Томова, моля ви се, елате веднага вкъщи, в кв. „Владиславово” – проплака разтреперан женски глас, диктувайки ми адреса – Аз съм съпругата на Стамов. Арестуваха го.
     Скочих от леглото и хукнах. В една тясна и малка кухничка в апартамента на Стамови заварих бившия военен прокурор Лилко Йоцов, на когото по-късно разбрах, че Стамов е кум. Лилко Йоцов беше излязъл от Военна прокуратура и вече адвокатстваше. Съпругата на Стамов Даниела не беше на себе си. Тогава се запознах с нея и с дъщеря им Иглика и синът – Владислав. Докато пътувах в таксито мислех трескаво. Беше абсурдно, по дяволите, в ранния следобед бях говорила със Стамов, гласът му беше спокоен и нищо не предвещаваше, че му готвят капан. 
     От Лилко Йоцов и Даниела Стамова разбрах, че Стамов е бил арестуван около 17 часа в кабинета си лично от шефа на Военна прокуратура Николай Колев. Обвинението – изнудване и рекет за 2000 долара. Никой във Варна не знаеше. Като изключим директора на РДВР – Варна полк. Любо Димитров и шефа на полицията – Петко Петков, които изиграват мръснишка роля в цялата история. Варненската прокуратура беше в абсолютно неведение. С малки подли изключения.
    Стамов беше възпълен мъж, болен от диабет, с високо кръвно. От Лилко исках да разбера само кое е лицето, което е посочено като изнудвано от Стамов. Оказа се някой си Александър Багаев срещу когото има дело и искане за екстрадация от страна на бопаджиите. Даниела обеща да ми се обади и да ми каже, ако Стамов бъде преместен в болница, тъй като е направил криза веднага след ареста.
    На следващия ден – събота получих кратко обаждане: „Военна болница, 11 етаж, 13  стая”. Имах един доверен фоторепортер, с който работех перфектно и се разбирахме без думи. Добри запали колата и бяхме пред болницата. Чудехме се какво да говорим, ако ни спрат долу на рецепцията. Добри се сети, че има своя близка, която работи на някакъв етаж и решихме, че ако ни спрат, ще играем с тоя номер. Минавахме за загрижени близки на болен пациент.
    Господ обаче беше с нас и се качихме безпрепятствено в асансьора. Коридорът на посочения етеж беше абсолютно празен. А пред стаята, където трябваше да бъде задържан Стамов нямаше никой. Предварително бях инструктирала Добри – ако има ченгета отпред – снимаш, снимаш, снимаш .... и бягаш. Вече си мислех, че има някаква врътка в цялата тая история, когато натиснах бравата. Вътре в голямата стая полк. Стамов беше сам. По фланелка с къси ръкави. Беше с гръб към вратата, вперил поглед през прозореца. Дори не се обърна, когато чу отвярането на вратата.
   - Стамич, кво става бе? – приказвах припряно, нервно, бързо, знаех, че не може да не се появят ченгета – Казвай бързо каквото намериш за добре. Вътрешно треперех цялата, но професията ми изискваше да бъда желязна. 
    Стамов се обърна и се разплака. Беше рухнал. Смачкан. С треперещи пръсти. Понечи да каже нещо и се задави в сълзи.
   -  Давай бързо, моля ти се, ако искаш и мислиш, че не е добре да говориш кажи, нищо няма да пусна. Снимай бе, Добри! – изкрещях към фоторепортера, който също беше на нокти. 
    - Невинен съм. Натопи ме тоя мръсник. /имаше предвид Николай Колев/. Зад всичко стои Стопанска банка и ТИМ. Но не им пиши имената засега. Исках да ги спра да сключат неизгоден договор за охрана на курорта „Дружба”... – Стамов говореше тихо,  видимо спокойно, но шокът в него крещеше.
    Светкавично маркирах в тефтера си какво точно ми казваше и абсолютно идиотски го прегърнах през рамото:
   - Дръж се, Стамич! Всичко ще се оправи.
   Много дъллго време оттук нататък нищо не се оправи. А се забатачваше все повече. 
   Тъкмо станахме да излизаме с Добри, когато вратата на стаята се отвори и в нея влезе млад униформен полицай с наръч вестници в ръка. 
   - Много се извинявам, все едно, не сме се виждали, много се извинявам... – взех да пелтеча и хукнахме с Добри. Ченгето дори не понечи да ни спре. Усмихна се разбиращо. 
   По-късно щях да не спя нощи заради това момче. И да се питам – докъде стига морала в тази лайняна професия, с която се бях хванала. Същият този младок – полицай го изправиха на военен съд затова, че бил пуснал журналисти в стаята на Стамов. Машината на Николай Колев мачкаше свирепо.
     И заради мене изгоря. Бях свидетел на делото. В съдебната зала нямаше обаче нито един от шефовете му, нито от ръководителите на варненската вътрешна дирекция. Бяха го хвърлили на вълците. Момчето не обели и дума с упрек към мен. Но аз и досега нося грях към него – уволниха го и го мачкаха по съдилища като че ли беше най-големия престъпник.
     Мародери ли бяхме, господи, ние журналистите, в името на истината? И що за долни гадове бяха тия типове – висши шефове на полицията, които не защитиха полицая си, който не бе направил нищо лошо? Никога няма да забравя това момче. И мерзостта на шефовете му, които го оставиха на пътя.
      Заклех Добри да мълчи за това, което се случва и за нищо на света да не си отваря устата до неделя вечерта, преди излизането на броя на вестника. Беше събота, никой не работеше, градът изобщо нямаше и представа, че антимафиот №1 е арестуван за рекет, а аз трябваше да разбера, кой по дялолите е тоя Багаев, за който чувах за първи път.
       Шеф на районна прокуратура по онова време беше Вилен Мичев. Сега вече е прокурор във варненската апелативна прокуратура. На пълно – празно звъннах на служебния му телефон. За щастие Мичев очевидно работеше и в събота.
      - Как сте, г-н районен прокурор? – приповдигнато тръгнах.
      - Ами, работя... – провлачи с досада Вилен Мичев.
      - Виж, интересува ме спешно някакво следствено дело, свързано с украинеца Александър Багаев, искана е била екстрадация ....
       Вилен Мичев ме прекъсна: 
     - Никой не работи днес. Обади се в понеделник, ще проверим, за какво толкова си се разбързала?
      Нямах изход. Трябваше да играя ва-банк.
    -  Вилене, виж сега, вчера в 17 часа беше арестуван Стамов в кабинета си. Обвинен е за изнудване за 2000 долара на същия тоя Багаев. Трябва ми делото на Багаев...    
     Вилен замръзна от другата страна на линията. Мълча няколко секунди и развеселено каза:
    - А сега, вземи го напиши това за ареста, че да ти се смее цяла Варна.
    - Не съм луда и не говоря глупости. Идвам от Военна болница, където Стамов е под стража. Чуваш ли какво ти говоря? Стамов наистина е арестуван! – изкрещях от безсилие. И чух благословеното:
    - Идвай веднага в прокуратурата.
    Мичев моментално извика тогавашната следователка Ивелина Бухлева, сега вече окръжен прокурор, като и нареди да донесе със себе си следственото дело за Багаев, с което се занимаваше тя. Дълго обсъждаха делото и Вилен Мичев нахока Бухлева, че е бавила досега твърде дълго случая. Бухлева седеше като наказана и изобщо не можеше да предположи за какво в съботния ден районният прокурор на Варна я вика по спешност, а в кабинета му се мъдри една от най-гадните журналистки на града.
     Историята около Багаев започна да ми просветлява. В нея нямаше нищо кой знае какво особено, освен това, че очевидно Багаев е станал жертва на натиска на Николай Колев за да си разчисти сметките със Стамов. И заради паспорта му, според обвинението се е стигнало до там шефът на БОП – Варна да го „изнудва” за 2000 долара – ако ги даде, с Багаев всичко се оправя.
      Следващият ден бе неделя. Работен за вестника и за журналистите. Отидох на работа рано, приготвих материала си за ареста на Стамов, както и интервюто с него. И зачаках на гюме да го предам за подпис на главния си редактор едва в късния следобед. Хем за да не изтече информация към другите медии, хем за да осуетя опитите да му въздействат. Новината си бе супер – новина и единствени в България я имахме ние. Т.е. аз и Добри.
     В ранната привечер предадох материалите за подпис. И зачаках. Главният редактор Петър Тодоров се беше скрил в кабинета си и не излизаше. Не излизаха към коректорите и материалите. Знаех, че Петър Тодоров се попикава от шефа на РДВР – Варна полк. Любо Димитров и бях сигурна, че вече се въртят телефоните за уточнение как да се излезе от ситуацията. В редакцията се появи и примадоната на вестника – журналистката Илка Катрева, която бе близка с главния редактор и двамата се затвориха в кабинета му. 
     Късно вечерта Петър извади уводния ми материал за ареста. Плюс интервюто от болницата със снимката на Стамов. Уводният материал не бе мой, а комплация от нещо, което не съм написала плюс всякаква напъхана вътре „боза”. Бяха изтрити най-важните пасажи за делото Багаев, с които разполагах само аз. И бе подписан не от Веселина Томова, а от ... „Черноморие”. 
     Полудях. Такава инфарктна битка за материал не бях водила. Водещият броя Ивайло Георгиев и останалите колеги не смееха да шукнат пред главният редактор. А аз крещях. Материалът беше изработен от мен и нямаше да позволя Петър Тодоров и Илка Катрева да си го префасонират както е удобно на аверите им ченгета и прокурори. 
     Вестникът закъсняваше за печат. Битката бе громовна, но естествено на финала бях прецакана. Материалът излезе така както бяха продикутвали на Петър. Не посмя единствено да пипне интерювюто ми от болницата. Всяко зло обаче беше за добро. И тогава разбрах, че съм на верен път – мръсотията беше страховита и по всички начини се целеше истината да не пробие навън.
    По-късно щях да разбера, че секретността с ареста на Стамов е целяла да се случи именно в късния час на петък, когато вече медиите са затворени. После в понеделник, както и се случи, да излязат няколко изречения официално съобщения на военната прокуратура към пресата и оттам нататък да излизат единствено изказванията на „громящия корупцията” Николай Колев. 
    Аз бях нарушила сценария. И пуснах духа от бутилката по случая „Стамов”.
     На следващия ден цяла България гръмна от новината на в. „Черноморие”. Петър ходеше като надут пуяк от гордост из редакцията, а аз имах само едно желание – да го разстрелям в потното чело, което се бърчеше при всяко обаждане на шефа на полицията. Петър Тодоров не пусна огромен материал и с делото „Багаев”, който бях подготвила, благодарениие  на информацията получена от Бухлева и Вилен Мичев. Тогава за първи път вкарах в действие – мръсната интрига. По онова време журналистите не работеха „на кооперация” както сега – във всеки вестник да четеш едно и също, съгласувано от местните кореспонденти. Всеки се бореше да изкара пръв новината. Минавах за дръпната и журналистка, която бранеше информацията си от всички колеги. След като отново ме прецакаха от вестника, в който работех, събрах в едно кафене колегите си – столични кореспонденти и им дадох всичко, което имах за делото „Багаев”. На следващата сутрин единствено нашият вестник нямаше подобна новина. Петър кисело ме спря в коридора: „Видя ли другите вестници? Откъде ли имат тази информация?”. Разсмях се щастливо: „Ами имат си източници!”. Нямаше значение кой ще напише истината. Вяжното бе да бъде написана. 
      Делото „Стамов” беше гнусна, отвратителна мръсотия. Стамов лежа десет месеца в следствения арест и Плевенския затвор, по-късно бе освободен под „домашен арест”. Покрай изнудването, му бяха подвигнати още няколко обвинения. На финала след дълга съдебна битка, шефът на БОП – Варна полк. Стамо Стамов бе напълно оневинен и осъди държавата за нанесените му щети. Докато се стигне до там обаче във Варна се случиха още знакови неща, които лепнаха на правораздавателните и органи лепкави петна. И нищо вече не можеше да ги изтрие.
       Месеци след ареста на Стамов, през 1996 година варненският вестник „Черноморие”, в който работех осъмна с уводно заглавие, че Христо Асенов – Бацата е арестуван за рекет. Материалът беше подписан от Илка Катрева, а новината лично и бе соъбщена от тогавашния окръжен прокурор, днес апелативен – Иван Тодоров. Бацата бил арестуван заради рекет, упраженен върху столичен бизнесмен, посочен от прокурора в материала с инициали Г.А. 
     За първи път в историята на варненската прокуратура прокурор подаваше напълно лъжлива и фалшива информация към журналисти. И то напълно умишлено. Нямаше никакъв столичен бизнесмен, нито инициали Г.А. Бацата наистина бе арестуван, но целта на прокурора очевидно бе да излъже за да измести вниманието от истинската цел на ареста.
     Прочитайки материала сутринта в редакцията, моментално разбрах, че е абсолютно поръчков. Няколко часа по-късно разкрих, че Христо Асенов – Бацата не е бил арестуван при акция на прокуратурата и ченгетата, а в момент, в който се е явил доброволно в следствието, повикан с призовка за разпит като свидетел. Жалба срещу Бацата подава Вальо Бончев, който твърди, че Асенов и хората му са му нанесли побой в дискотека „Спайдър” и му откраднали от якето 7000 марки. По-късно прокурорът Иван Тодоров ще направи опит да оправдае лъжата си към определени журналисти с пусната от него фалшива информация за наличието на някакъв софийски бизнесмен с това, че сигурността на  Вальо Бончев била затрашена.
     Задържането на Бацата по този случай ще излезе напълно нефелно, тъй като ще се окаже, че по времето, в което трябва да е пребил Вальо Бончев в дискотеката, е имало стотици купонясващи. Куп свидетели ще се кълнат, че Бацата е седял до бар-плота и никого не е пребивал, а самият Вальо Бончев ще се окаже борчлия на Христо Асенов. Прокуратурата ще направи опит да дискредитира и адвокатът на Бацата – Димитър Топалов. Истинската цел на прокурорското упражнение ще лъсне малко по-късно – Бацата е трябвало да бъде натиснат в ареста да свидетелства срещу полк. Стамов. 
     По-късно Бацата ще ми каже: „Толкова ме е гонил Стамов, само неприятности съм имал... Но не мога да натопя един човек с лъжи, ей така, дори и да е най-омразното ченге. Каквото и да му струва, човек трябва все пак да има достойнство”.
     Освен Бацата всички улични герои бяха привиквани един по един за да бъдат притискани да свидетелстват срещу шефа на БОП – Варна полк. Стамо Стамов. Години по-късно с една печална горчилка в душата самият Стамов ще каже: „Тези, срещу които работих през цялата си кариера като ченге, излязоха мъже, не се поддадоха и не излъгаха, а колегите ми – излязоха мръсници!”.
      Същият ден, в който излезе  фалшивия материал за Бацата и неговото арестуване, предадох материал по случая с цялата истина за задържането на Христо Асенов. Вечерта на редакционния телефон ме потърси Иван Иванов – шеф на Регионалната служба за сигурност. Иван беше масон и го наричах Зидаря. Държеше да има добри отношения с мен, защото кой знае защо трепереше да не го изтипосам, че е масон. По онова време българските масони още не ходеха с табелки по челата, че са такива. Гласът на Иван звучеше силно притеснено, но мазно:
   - Веси, разбрах, че си написала един материал, който трябва да излезе утре.... Моля ти се, не го пускай.
    Стана ми смешно и наистина се разсмях. Иван ме познаваше и все пак беше ченге – би трябвало да ми е свалил „психологическия профил”, че точно с такава атака се постигаше абсолютно обратния ефект.
    -Айде бе! И как ще стане тая работа? – щом контраразузнавач № 1 на Варна ми се обаждаше директно да спра материала си за истината на ареста на Бацата, значи ги бях ударила точно в слабото място. 
    - Виж сега, за твое добро е... Добре, ако не изтеглиш материала, поне не го подписвай с името си, моля те... Ще имаш неприятности!
     - Абе, Иване, ти луд ли си бе? Изпращяхте ли всичките? Какво има толкова в този материал? Една нормална статия за това, че Бацата не е арестуван заради това, което днес беше публикувано, защото това, което беше публикувано си е чиста лъжа....
     - Ама, виж, сега... По-добре е наистина да не го подписваш.... – мънкаше Иван и аз му теглих една майна и затворих.
    Картинката беше ясна. Главният редактор Петър Тодоров, който се криеше в кабинета си, четейки материала ми, вече го беше пратил на шефа на РДВР – Варна полк. Любо Димитров, гънейки се какво точно трябва да направи. Много по-късно, години след това, от Иван Иванов разбрах, че тогава, когато ми се е обадил в редакцията, е бил в кабинета на Любо Димитров. 
    „Любо ме извика в кабинета си. Там беше окръжния прокурор Иван Тодоров. Нямах и представа за какво ме викат на пожар. Любо ме зауговаря – Иване, ти си говориш с Веселина Томова, моля ни се обади и се и кажи да свали един материал за Бацата....Обясниха ми за какво точно става дума и поискаха от мен като шеф на службата РСС да подпиша, че нарушаваш държавната тайна и националната сигурност, ако публикуваш този материал.... Отказах им категорично и тогава ме накараха да ти се обадя по телефона за да опитам да те спра”, ми призна Иван  години по-късно.
     Тогава нямах представа какво е ставало в кабинета на шефа на РДВР - Варна, но интуицията ми подсказваше, че някой ме цели в гръб. Бях поразена, че това го прави окръжният прокурор Иван Тодоров.
     В онези смутни времена имах прекрасни впечатления от Иван Тодоров и подържах с него колегиални отношения. В Окръжна прокуратура той и прокурорите Ружа Големанова и Соня Нейкова минаваха за  „червени” и въпреки че минавах за яростна опозиционерка, изпитвах към тях респект. Младостта ми все още живееше с илюзията, че в правосъдната ни система има честни и читави хора. Слушах Иван в съда, следях покрай журналистиката работата и на тримата и нямах никакви поводи да се съмнявам в професионалната им коректност. 
    Полк. Стамов беше арестуван и аз нямах никакъв достъп до него и делото му. Едва година по-късно, когато прочетох дебелите томове по делото със скалъпените му обвинения, с изумление разбрах, че точно окръжният прокурор Иван Тодоров е бил първия човек, който е написал до шефа на Военна прокуратура Николай Колев пасквил срещу Стамов.
     Тогава обаче още вярвах на Иван Тодоров. Това обаче не означаваше, че не бях изумена от номера му с фалшивата информация за ареста на Бацата. Шефът ми без да промълви и дума пусна материала ми и то, подписан с моето име, както го бях предала за печат. Винаги, когато не трябваше ми махаше името, но точно този път то грееше под публикацията със страшна сила.
     На следващия ден точно в 10 часа в редакцията ми се обади лично окръжният прокурор Иван Тодоров и любезно ме покани на кафе в кабинета си. Примката се затягаше. Казах шеговито на колежката ми Жулиета Иванова, с която деляхме едно бюро – ако не се върна до час, да знаеш, че са ме арестували, без да знам как понякога майтапите ни с вселенска скорост можеха да се трансформират в реалност.
     В кабинета на Иван Тодоров заварих Ружа Големанова и Соня Нейкова. По-късно разбрах, че и двете не са имали представа за какво ги е извикал Иван. Иван се държа изумително арогантно. Крщеше ми как преча на прокуратурата да си върши работата, как развалям едва ли не фундаментално разследване, как ТЕ ми варвали колко съм принципна и честна, а аз съм работела за мафията...
    - Ти знаеш кой е Бацата, нали? Тоя човек виждаш ли какъв автомобил кара, а? – Иван Тодоров чак се бе запенил и нервно и бързо обикаляше кабинета си.
    - Изобщо не ме интересува какъв автомобил кара Бацата. Като е толкова голям престъпник, ти като прокурор го закови с докадателства, а не с идиотски скалъпени тъпотии. Това, което си казал на Илка Катрева да напише е пълна лъжа! Няма никакво изнудване на никакъв софийски бизнесмен! – виках и аз, а Ружа и Соня стъписано мълчаха.
    Разговорът беше тежък и унизителен. Иван Тодоров не ми отговаряше на въпроса защо е лъгал и с какво толкова този пършив случай около Бацата е толкова удивително важен за варненската окръжна прокуратура. Но пък крещеше, че ставам подлога на мафията, а трябва да работа за интересите на държавата. Нещото, което винаги ме изваждаше от релси бе несправедливостта. Ако утре с Иван Тодоров се случеше същата гавра, със сигурност щях да застана зад него, защото нямаше значение дали се казваш Христо Асенов, или Иван Тодоров – никога нямаше да си затворя очите зад гнусните инсинуации, скрити уж зад закона.
     Имаше и още нещо, което докара Иван Тодоров в истерия. Бях се застраховала. Същата информация, която така усърдно искаха да спрат във вестника, в който работех, я бях дала на колегите си кореспонденти и тя грееше в столичните вестници.
    - Ще ти заведем сега дело за нарушаване на държавна тайна и секретна информация.... – гледаше ме като Берия Иван Тодоров, а аз се опитвах да му обясня, четрябва да го направи и с всички други колеги, които са изкарали новината в своите медии.
    Иван посегна към телефона:
    - Сега ще се обадя на Любо е ще те арестуваме! Няма да излезеш от този кабинет без белезници! 
    Соня и Ружа се опитаха да се намесят и да успокоят развилнялия се свой колега. 
    - Ами арестувайте ме! То само това остана! – озъбих се.
 Разбира се Иван Тодоров не посмя да ме арестува. Така и не се обади на Любо Димитров. Поне пред мен. Излязоха омерзена от кабинета на Иван. Далеч по-късно щях да прочета в делото „Стамов” ролята, която е играл. Тогава просто изживях тежко сблъсъка си с обратната страна на правораздаването. Иван се издигна в кариерата и днес е прокурор в Апелативна прокуратурата. Никога повече не се поздравихме.
    Водих епична битка по делото „Стамов” и в един момент в редакцията цъфна самият Александър Багаев. Беше с приятелката си Таня, която по-късно загина на магистралата до Варна в зловеща катастрофа. Багаев говореше развалено български и пожела да ми даде интервю, в което в прав текст обвини окръжния прокурор Иван Тодоров, че го е притискал да натопи с показания полк. Стамов. Записах интервюто и го пуснах едно към едно. Прокурорът Иван Тодоров заведе дело за клевета срещу Багаев и така стартира един от поредните скандални процеси, по което този път бях свидетел.
    Съдията, който водеше процеса бе Галин Стоев от варненския районен съд. И до днес ми кърви сърцето, че такъв великолепен магистрат вече не е съдия. Бях го слушала по тежки наказателни процесих и въпреки критичността ми, бях истински прехласната по невероятния начин, по който води съдебния процес. Галин Стоев правеше разследващи съдебни процеси, колкото и смешно да звучи това като терминология. Млад, сериозен, дори прекален строг, Галин всяваше не само респект, но и безкрайно уважение. И дори това, че ни бе изгонил от едно съдебно заседание заедно с колежката ми Юлия Кунева, че дъвчим дъвки, не успая да помрачи възхищението от него.
    Никой във Варна не смяташе, че варненски  съдия ще удари през пръстите варненски окръжен прокурор. Но Галин Стоев го направи след пръдлжителен процес, в който лъсна истината и прокурор Иван Тодоров загуби делото. Което на практика означаваше, че Багаев е казал истината. Скандалът беше невъобразим и мотивите на Галин Стоев бяха публикувани в самостоятелна брошура. А те бяха направо убийствени.
    По-късно Галин Стоев, който днес можеше да бъде един от брилянтните съдии на България  напусна съда. Никога не разбрах защо го направи, но някъде дълбоко вътре в себе си знаех, че мълчаливецът направи избора си да не продължава да се подвизава в тази помийна яма.
    


                Стрелбата срещу Бацата – на една ръка разстояние от куршума

  
    Прословутото следствено дело срещу Бацата, което всъщност целеше той да бъде притиснат за да натопи Стамов, приключи печално. То до такава степен ще издрънчи на празно, че с постановление на Главна прокуратура наблюдаващия прокурор ще бъде отзован, поради пристрастност. И Бацата ще излезе на свобода – този път за да се види на четири очи със смъртта.
     Но животът наистина го обича. Живее в Шведския хотел на приятеля си Илия Павлов – Зъбчето докато строи свой дом. С впечатляваща артистична способност да обърка всеки събеседник, водейки и направлявайки с часове, на пръв поглед наивен и елементарен разговор, докато си направи „проверката” в главата за човека насреща му. Противно за представите за борците, чете много. Може да спори с часове за Фердинанд и Буров. Не обича да губи, дори да го осъзнава, трудно приема, че не е прав. Хладнокръвен, някои казват жесток, но в същото време отзивчив и готов за жестове. Но и най-умният и най-хитрият не е застрахован от удар точно на място.
     Във времето на първоначалното натрупване на капитала, в Унгария, Бацата за първи път се докосва със смъртта, твърдят хора, наясно с този период от живота му. Тогава при конфликт е намушкан с нож в корема. Въпреки че подобни рани са много опасни и обикновено водят към фатален край, Асенов оживява без никакви сериозни последици.
     След като излезе на свобода Бацата ме потърси чрез верния му онова време Антонио Тунджев. Асенов изобщо нямаше предстаа за всичките ми перипетии с окръжния прокурор Иван Тодоров, но очевидно беше чел вестника и знаеше какво съм писала. На масата бяхме тогава аз, Бацата, Антонио и Иво Гела.
     Бацата се обърна към Антонио и Гела някак свенливо:
    - Мисля, че трябва да помогнем на колежката... – и обръщайки се директно към мен от упор ме запита – Кажи какво искаш, как да ти помогна?
    Погледнах го право в очите:
    - Асенов, чуй ме сега. Нищо не искам и никога няма да взема пари от теб. Всичко това, което съм направила като журналист, щях да го направя за всеки, който е на твое място, защото беше несправедливо. Ще ти кажа нещо обаче – някой ден, ако не дай боже, трябва да спасявам някого от тежка болест или трябват пари за операция, първият към който ще се обърна, ще бъдеш ти!
    Усетих как Бацата вътрешно въздъхна облекчено. Никога повече не отворихме дума за това. Нито пък съм взела и стотинка от него. През годините много от колегите ми не можеха да намерят отговора на въпроса защо точно аз съм намерила път към мутрите и се разбирам с тях. Бяха убедени, че ми плащат на ред, пускаха като слух в обръщение безумни суми, които получавах, дори майка ми един ден се върна разплакана вкъщи и поиска от мен обяснение за думите на своя колежка, която я плеснала през лицето с твърдението, че дъщеря и взима пари от бандитите. Само много близките ми приятели знаеха как живея и че имаше периоди в журналистиката, в които крадях стотинки от джобовете на баща ми за да си купя цигари. Лошите момчета презираха продажниците. Аз нямах нищо общо с това и за това ме уважаваха.
       Журналистическият ми късмет ме намести и на масата на Христо Асенов – Бацата, минути преди да стрелят в главата му. Онези, които искаха от него да свърши поръчкова мръсотия срещу ексантимафиот №1 на Варна Стамо Стамов.
      На 20 януари 1997 година, час и половина преди Бацата да усети вкуса на куршума, дописвах нещо в редакцията. По телефона ми се обади Антонио:
      - Асенов, иска да те види спешно.
      Направих опит да се измъкна, въпреки че интуицията ми подсказваше, че Асенов не ме вика случайно. На следващата сутрин трябваше да се гледа поредното съдебно заседание по процеса срещу антимафиот №1 на морската столица Стамов. Ровех от началото в тази помия, сътворена от военния прокурор Николай Колев и чорбаджиите му, и всяка информация в повече бе златна.
      Този път обаче  хич не ми бе до Бацата и до това, което искаше и да ми каже. В друг случай бих литнала, защото знаех, че тези хора са безценни източници на информация, но сега сърцето ми тупкаше на други обороти.
      Бях безпаметно влюбена. И то така, че дори бях обещала да приключа с мръсната си професия, с мутрите, ченгетата, корумпираните типове и дори, о, боже, това наистина не беше за вярване - и с предложението да бъде първата журналистка, на която бе предложен коридор в Чечня за първите демократични избори там.
    - Никога няма да те пусна да заминеш за Чечня. Ти луда ли си? Ще те убият някъде. Не мога да допусна да те загубя. Избирай! – гласът на мъжът, в очите на когото гледах като изгубено дете, беше станал железен.
     И за първи път, без дори да съжаля, без дори да се натъжа взех решението моментално – никаква Чечня. И направих избора си – да се нося на крилете на любовта.
     Антонио звънна за втори път:
     - Аре бе, Асенов каза, че има нещо страшно важно да ти каже. Идвай в „Кристал”.
     Имах уговорка с  прятелката ми Илияна да ме вземе от работа. През това време трябваше да ме потърси мъжът на живота ми и нищо друго нямаше значение. Асенов – също.
     Само че онзи ловен инстинкт, онова чувство да си бърз като стрела и да не изтървеш удара, онази неистовост да водиш играта в журналистиката надделя и заедно с Илияна  се понесох към „Кристал”.
      На малката кръгла масичка, до прозореца вдясно, се вихреше забележителна компания. Бацата седеше непосредствено до огромното стъкло – витрина на „Кристал”, до него бяха Антонио и Иво Гела. Точно срещу него, пак до стъклото седеше Александър Багаев – човекът, който бе свидетелствал срещу Стамов, че му е искал 2000 долара подкуп, а впоследствие цъфнаха и двама бопаджии. Компания – златная. 
     Бацата беше с видим загар, токущо прибрал се от Тайланд и демонстрираше страхотно настроение. 
     - Ето го, тоя олигофрен Багаев. Утре, да знаеш и аз ще дойда на делото на Стамов и ще свиделествам. Това е мръсна гавра и долна поръчка. 
     Нервничах, защото бързах да не изпусна гаджето си. А на Бацата му се забавляваше. 
     От цялата среща всъщност разбрах, че Асенов иска да дойде на утрешното дело със Стамов, и че Багаев – жертва на притискнето от страна прокурора Николай Колев и цяла плеяда мръсници от варненската полиция и прокуратура, щял да даде интервю, в което да каже истината. И че е готов да каже истината и пред съда.
     Ставайки, протегнах ръката си към Бацата и тя срещна неговата.      Почти си допряхме главите.
     - Ей, влюбената, и утре да не се успиш за делото! – усмихна се широко Асенов.
     -Няма да се успя. Ама и ти гледай да не дойдеш...
     - Ако не ме качат в накой асансьор, ще съм там – бяха последните думи, които  чух от Бацата.
     Качиха го.
     Две минути след като станах от масата. С гърба си усетих, излизайки на тротоара, че нещо става.
     Всъщност, нямаше даже звук, нито някакви викове.
     Докато вървях към колата на Илияна, усещах с фибрите си, че нещо не е наред. 
     Някой бе стрелял през стъклото на „Кристал”, право в главата на Бацата. Само дебелото стъкло и още по-дебелата глава на Асенов го спаси. 
     Месеци по-късно, докато се подвизаваше в Шведския хотел с бинтована глава, в типичния си стил Асенов не пропусна да ме пореже:
     - Ей, ти ми ги прати стрелците. Стана от масата и ме стреляха!
    Малко по-късно само за няколко дни онези, които дърпаха конците на главния ми редактор, постигнаха своето и ме разкараха от вестника.
     Прокурор Тодоров не ме арестува. Шефът на РДВР – Варна полк. Любо Димитров не действаше остро срещу мен, но ми намераха цаката. И докато цялата редакция на вестника преподписваше трудовите си договори за новата година, единствената, която се оказа без договор, бях аз. Дори и не ми казваха. Бачках, а главният ми редактор изобщо не ме уведоми, че всъщност вече не съм на работа и пиша за тоя, дето духа. Единствена Жулиета ме погледна в очите и ми каза: „Веси, май само ти нямаш договор!”. Слязох при Петър и той като червей, свит зад бюрото, успя да измрънка само, че така се налагало и че нямали нужда от мен....





     Мъжът на живота ми, както ми се кълнеше във вечна любов, ме заряза без никакво обяснение. 
     И избяга като плъх.
     Минути преди да изтрещи изстреля в главата на Бацата, Багаев пред мен звънна на Стамов в дома му: „Гаспадин Стамов, аз... нали знаете как станаха нещата с мен, работите как се получиха.... утре ще дойда в съда да кажа истината....”.
     Никой не чува звук от куршум. Виждат как само Бацата клюмва на масата и кръвта, течаща от тила му. Настава паника, а бопаджиите на масата буквално припадат под нея. Двама обаче действат светкавично – Багаев и Антонио. Взимат го на ръце и го качват в мерцедеса на Багаев. „Антонио беше с него на задната седалка, аз карах бясно, сега като се сетя, не знам как въобще не съм катастрафирал по пътя за болницата. Беше тъмно, Бацата лежеше неподвижно, не дишаше. Мислех, че е умрял... По едно време изхърка. Викам си: щом изхърка, ще живее....”, разказва на следващия ден Александър Багаев.
      Същата вечер Христо Асенов е трябвало да се появи в ресторант „Кораба” в курорта „Свети Константин и Елена”. За 21 часа Бацата е имал насрочена среща там. Ченгета коментираха, че на това място също е „чакалено”, ако бъде пропуснат преди това.
     Следствието по изстрела срещу Бацата традиционна няма да стигне доникъде. Спецовете ще твърдят, че покушението е извършено непрофесионално, но на практика куршумът, забил се в тила на Асенов, е можел да бъде фатален, ако дебелото стъкло на „Кристал” не е убило скоростта му.
     Христо Асенов се възстановява удивително бързо. Оказва се, че куршумът не успява да влезе сериозно в главата и да засегне някои мозъчни центрове, а засяда в черепа. Медицински светила се грижат за Бацата. От София лично главния секретар на Мултигруп Бойко Драганов следи всичко и е готов да прати хеликоптер за да транспортират Бацата до София.  Коравото борче и този път оцелява.
     И отваря чиста страница за бизнеса си. През всичките тези години трудно би се намерил човек във Варна, който да не е чувал за Бацата. За него се носят легенди, слухове, откровени лъжи и небивалици. Като всеки, обагрен със славата, той няма как да избяга от името си, което в известна степен живее и извън него. Бацата става символ на бореца във Варна. Но един особен символ, който се разминава с установения образ на „борците” – дебеловрати, нечленоразделни, дрогирани. Образ, който механично бе създаден в първите години от пресата, която очи в очи не познаваше нито един борец.
     За Бацата се носеха легенди. Сватбата му стана обект на клюки  - как дансингът бил залят от банкноти и като стъпел човек му стигали до глезените. Всички завиждаха, че Илия Павлов е станал кум на Христо Асенов. По кафенетата се кълняха, че Илия е дарил на младото семейство 1 милион долара. Митът и истината се преплитаха и никой не знаеше къде започва едното и къде свършва другото.
      Днес Бацата има напълно легален туристически бизнес. Естесвено има си и хотел. Асенов премина от бухалката до суофта с ловкостта на ловец. 
      Както твърди една китайска пословица: Учителите отварят вратата, но ти сам трябва да влезеш.

     

                       Време за купон, време за смърт


     Сагата „Стамов” приключи окончателно с оправдателна присъда. Бившият шеф на БОП – Варна успя да осъди и държавата. Воененен прокурор № 1 на България го разстреляха като куче на паважа. Тогавашният шеф на РДВР – Варна полк. Любо Димитров днес има своя мощна охранителна фирма. Окръжният тогава прокурор литна в кариерата и стана апелативен прокурор. 
    Години по-късно след водената битка по делото „Стамов” се нанизах на копието на криворазбраната полицейска солидарност. Два дни след ареста на Веселин Данов през септември 2008 година  отидох в къщата на Стамов в с. Приселци. Късно вечерта изненадващо ми се обади шефа на варненската вътрешна дирекция комисар МиткоДимитров и поиска нервно спешна среща с мен. Опитах се да го излъжа, че съм извън града, в посока Виница, но той реагира светкавично, че тръгва натам. Тогава казах, че съм в Приселци и когато се прибера в града ще му звънна.
   - Не искам Стамов да знае. – преди да затвори процеди Митко Димитров.
   Само че вече знаеше. Вярвах на Стамов и не можех да си представя, че може да ме издъни. Виждахме се рядко през всичките тези години, откакто приключи делото му. Същата вечер говорихме много за корупцията в БОП – Варна. Сегашният шеф на антимафиотите Емил Михайлов беше негов кадър. Стамов обаче нямаше актуална информация и ме слушаше с интерес, когато му разказвах какви безобразия се вършат сега. Слушайки ме, Стамов си припомни и как по негово време е имало една тяхна акция за задържането на двама араби. „Влязоха нашите спораджии, даже си спомням, че тогава още в СПОООР беше Иван Славков. Емо Михайлов влезе с тях, аз бях отвън. Акцията не беше за дрога, а за някакви други престъпления. По време на акцията обаче у арабите откриха пакетче с хероин. Години по-късно случайно срещнах тези хора. И тогава разбрах, че в тях е нямало никакъв хероин. Някой го беше подхвърлил от нашите...”.
    Тръгвайки си Стамов ми услужи с магнитофон, защото не носех в себе си репортерския и така в 23 часа, влизайки във Варна се обадих на шефа на ОДП – Варна комисар Митко Димитров. За тази ключова среща обаче – натататък. На другия ден отново се срещнах със Стамов и го помолих да пази в тях касетата със записа от разговора. След като го чу, той каза: „Това, ако го чуе някой от Горе, пада вътрешния министър”.
   Никой не падна. Два месеца по-късно, когато си поисках обратно касетата от Стамов, той направи няколко смешни трика и не ми я върна. Не можех да повярвам, че точно той ме прецакваше. Една вечер му написах sms, че ако не ми върне касетата и той ще изгори покрай Митко Димитров. 
   Отговорът, който получих бе: „Да го духаш.”
   Така занемяла сложих точка на идиотизма си да се доверя на ченге – „приятел”. Много по-късно рекета с тази касета започна да лъсва като евтина жълта пара на месечина.
   Но дотогава имаше още много Млечен път да извървя.
   Варненската улица менеше своя фасон. Охранителите ставаха застрахователи, анцузите бяха натъпкани на топка в гардеробите и гангстерите стъпваха търговски, извадени като от бутик. По същото време вървеше и тоталния разпад на спецслужбите и МВР. Покрай смяната на политическите играчи на сцената на властта, МВР стана еталон за упражнението – да чисти „къщичката” и да се обгражда със „свои” верни поданици – офицери. Ритнатите напуснаха системата и моментално бяха лапнати от групировките. Те нито за миг не бяха забравили какво умеят най-добре – да събират информация, да пускат контрадезинформация, да спрягат активни мероприятия и да търгуват с компромати. На отсрещната барикада, а понякога и в микс стояха официалните спецслужби, които обаче освен задачата да събират информация за корупция и организираната престъпност, и при сини, и при червени наблягаха повече на типично политико-бизнес-битова информация, касаеща най-вече неудобните опизиционни среди. И се очертаха два кръга – външен и вътрешен, които круто ще си съперничат за овлядяване на информационното поле. И на компромата.
    Условно наречения Външен кръг е твърде разнороден, но в повечето случаи превишава и като обем, и като количество информацията на официалните структури на властта.
    Момчетата от подземния свят, далеч преди времето на организирането им в мощни групировки, са неизчерпаем източник на информационен масив. С промяната на икономическия климат под шапките на мощните групировки и холдинги ще бъдат създадени специални звена с единствената роля да събират всякаква информация. Както и да я произвеждат и използват в най-точното време и на най-подходящото място. Ъндърграундът по това време почти няма да прибягва до услугите на медиите, тъй като компроматът за него има двояка сила. Мутрите още някак се свенят да търсят медиите и да им се набутват в шамарите, но пък снимат всичко със скрити камери. Софри, даване на подкупи, хомосексуални изпълнения...
   „При нас се знае всичко за хората на властта. Подкупените са сигурно големи наивници, ако си мислят, че не сме ги заснели със скрита камера и не сме записали разговорите... Това си е чист хеттрик: хем си защитаваш гърба при евентуален пробив от тяхна страна, хем ги държиш изцяло в ръцете си, хем даже и преставаш в един момент да плащаш, защото не могат да пропеят. Просто няма къде да мърдат”, твърди представител на варненския ъндърграунд.
    Варненските играчи и мутри с все по-смела стъпка навлизаха в легалния бизнес, но тръпката към мошеничествата оставаше. Противоборствата вътре в организациите им – също. 
    Жертва на такива вътрешни битки стана и Сашо Съка, една от емблематичните фигури на варненската улица, гравитиращ около местното крило на сикаджиите. 
    Съка изчезна посред бял ден на пъпа на Варна. На паркинга до хотел „Черно море” след като спира „Мерцедеса” си, той за миг е набутан в друг автомобил и така завинаги се изпари.
    Естествено издирването му не доведе доникъде. В подземния свят се знаеше истинската причина за удара срещу Съка – конфликт заради огромна сума пари, които двамата с Максим Мазута успяват да „дръпнат” при нечиста сделка. Поръчителите на покушението срещу Съка също са „свои”. Омертата обаче и до днес е жива.
     Заради дълговете, обаче на друг, намери смъртта си и друг знаков играч от варненската подземна колода – Черния Венци. Венци бе заклан от руснака Андрей Бронников в барчето „Домино” във варненския квартал „Младост” и шокирана улицата дълго бе раздвоена между версията за тъп пиянски скандал и умишлена врътка, довела Венци точно на местопрестъплението.
     В барчето на Алексадър Руменов – Айшата почти всеки се събират Бацата, Петър Пасков – Малкия или Бандита, Димо – Главата. По това време Черния Венци вече върти петролен бизнес заедно с брат си Савчо Савчев. На улицата бе обществена тайна, че братът на Венци е затънал в дългове. Дължал пари и на руснака Андрей Бронников, с когото също имал сделка. След като не осъществява среща с брата Савчо, Бронников звъни на Черния Венци, който го кани да дойде в „Домино”.
      „Седяхме на една маса с Венци, там бяха Бацата и Петьо Пасков. Наляха ми уиски, говорихме, но разбрах, че в такава обстановка разговорът не можеше да е делови”, обяснява по-късно пред съда Бронников. След като става кавга между Черния Венци и Бронников, руснакът тръгва да си ходи, но двамата се сбиват. Руснакът твърди, че си разменяли удари, докато Черния Венци не вади нож. Христо Асенов – Бацата пък казва, че двамата с Петьо Бандита се преместват на друга маса и действието се е развило за секунди, докато те разберат, че нещо става. Тогава те разтърват биещите се.
     „В началото дори не видях, че имаше кръв по тялото на Венци. Той сам отиде до колата си, моят шофьор го закара до болницата. С колата на Петьо ги последвахме. През цялото време изпихме доста алкохол”, спомня си Бацата.
      Години по-късно името на Бронников ще изплува внезапно и скандално. В шумно оповестена акция на ДАНС през 2008 година ще бъде оповестено, че Андрей Бронников е един от задържаните от чеченска група. Според спецслужбите, чеченската група се е установила трайно в България в края на 90-те години и поддържала връзки с български престъпни групи. Бос на чеченската група бил руският гражданин от чеченски произход Руслан Гапаев, а нейни са братята Андрей и Владимир Бронникови, Дмитрий Курилович и Умар Ирапханов като те се занимавали с издирването на длъжници и незаконно събиране на дългове чрез натиск и заплахи, в полза на лица, близки до бивша силова групировка, в дейности, свързани с инвестиране на финансови средства с неустановен произход чрез използване на подставени лица, експлоатация на хотели на българското Черноморие и транспортни кораби, както и закупуване на недвижимо имущество.
    Докато медиите гърмяха, че чеченската група е задържана успях чрез мои източници да разкрия, че Андрей Бронников изобщо не е бил задържан, а предния ден преди акцията лети свободно, напускайки страната с полет до Москва. Очевидно се бе намерила добронамерена „слушалка”, която бе предупредила Бронников и той издуха необезпокоявано.
     Във Варна чеченската общност бе свързвана с две емблематични фигури. Едната на Абдула Патаев. Другата на Яхия Хашиев. С Абдула Патаев съдбата ме срещна по един комичен начин. Работех в местната редакция на „24 часа”, когато една сутрин колегата ми Цанко Цанев – един талантлив и добродушен „мечок” с разтреперан глас ми звънна вкъщи.
   - Веси, моля ти се, ела веднага, дойдоха тука едни чеченци, направо ужас... Заключил съм се...
    Вече не помня какво точно бях писала, но имаше някаква дописка, свързана с бизнеса на чеченците във Варна. Хукнах и заварих редакцията на вестника заключена с всички възможни ключалки. Вътре сам Цанко отвори едва когато се убеди, че съм аз и нервно изпуфка:
    - Моля ти се, просто умрях от страх... Дойдоха тука и търсят тебе някакви, оставиха визитна картичка и адрес къде да отидеш.... Канел те Абдула Патаев...
   - Отиваме Цанко, какъв е проблема? Ела с мен за охрана – ухилих се.
   - Аааа, не...  Стигат ми тия, дето дойдоха тук.
   Срещата с Патаев беше кратка. Абдулата имаше вид на руски богатир, висок, рус и по никакъв начин не се свързваше с предствата ми за чеченец. Държеше се подчертано любезно, но с едно особено и ненатрапчиво внушение на власт, която задължително трябва да бъде демонстрирана. Говорихме общи неща, но Патаев не пропусна да ми намекне, че има информация за всички и всичко и дори махна с ръка към секцията зад себе си, където трябваше да се намира въпросната „картотека”. 
    Година по-късно, през 1999 –та,  застреляха Абдула Патаев. Около 20.00 часа на ул. “Пирин” килърът застига чеченеца и изстрелва четири куршума в него, отдалечавайки се  по посока ул. “Братя Миладинови”. Минути преди това Патаев оставя волвото си на платен паркинг и тръгва  към дома си на ул. “Шар” по осветения тротоар. Убийството било наблюдавано от няколко продавача на дини, които обаче естествено не разбрат  какво се случва. Стреля се със заглушител. 
    Абдулата минаваше в града като официален представител на президента на Чечения. За Патаев се знаеше, че е работил в руската милиция и има чин старши лейтенант, а злите езици го свързваха с КГБ и с руските спецслужби. По стара българска традиция убийството му остана неразкрито, въпреки че МВР помпозно обявиха тогава, че ще го разследват съвместно с руските служби. На улицата основната версия бе, че руснаците си го бяха изчистили. Във Варна Патаев въртеше две фирми „Маршал груп” и „Вайнах”. Убийството на Патаев моментално получи и политически привкус покрай тогавашните местни избори. Местните политици ревнаха един срещу друг, че Патаев ги спонсорирал. На бял свят и последното му дарение – два дни преди го разстрелят, чеченецът дарява дрехи за 2 милиона лева на дома за сираци в Провадия по проекта „Равни под слънцето”, който вървеше под патронажа на тогавашния областен управител на Варна Добрин Митев. „Равни под слънцето” бе ремикс на фондацията на Елена Костова „Бъдеше за България” и бе създаден от съпругата на „любимото партийно дете” на Иван Костов  Добрин Митев – актрисата Илияна.
    Абдула бе свързван и с тесни контакти с ДПС и лично с Ахмед Доган, а бившата му съпруга – тогава журналистка в местния „Труд” Айсехел Руфи също не криеше добрите си отношения с чеченеца.
    Тихомълком в средите на подземния свят се шушукаше, че Абдула Патаев до последно е делял „територия за надмощие” и с другата знакова фигура на варненска територия от чеченски проиход – Яхия Хашиев. Години по-късно след стрелбата срещу бизнес-дамата Ваня Червенкова, която оживя по господно чудо, имената на двамата чеченци ще изплуват отново. Абдулата с това, че сестрата на Ваня Червенкова е работила за него, а Яхията – че Червенкова е била свързана с измамите по ДДС, за които по-късно Хашиев бе осъден.
    Година след убийството на Абдула Патаев, Яхия Хашиев бе прострелян в дома си на улица „Дебър” 6. Убиецът стреля през прозореца на първия етаж. Яхия оживява след две животоспасяващи операции.
    По времето на вътрешния министър Богомил Бонев Яхия Хашиев бе арестуван с обвинение за измама по ДДС за това, че през юли 1997 година чрез неистински документи Хашиев получил чрез ТУДА – Варна от бюджета на държавата 349 198 лв. По тази афера с източване на ДДС бяха арестувани и куп други лица. Единствен присъда от шест години отнесе чеченецът Яхия Хашиев. Той прележа десет месеца в ареста без право на свиждане.
    Това, което харесвам и до днес у Яхия е изключителния му характер. Възпитан, интелигентен, невероятна смесица от стоманена психика и изумителна вяра. Религиозен, с един духовен втори план за нещата от живота. След като получи шестгодишна присъда Яхия не изхленчи нито веднъж. Даже напротив, порази ме философията му:
   - Това, за което лежа, не съм виновен, но щом се е случило, значи Господ ми дава това изпитание заради нещо друго, което съм извършил някога. 
   Това не беше примирение, а начин на светоглед и вяра, която очевидно не изтриваше усмивката му. Видях го със стиснати скули години по-късно, когато името му пак бе забъркано в скандал. Този път медийната „бомба” дойде след ареста на Данови, когато в тиражния „24 часа” се появи гръмко заглавие “Чеченци и Данови ужилили до Варна ирландски бос”. На две вестникарски страници бе развита фундаментална схема с нарисувани кутийки, от която на читателите трябваше да се внуши как чеченският бизнесмен Яхия Хашиев, Радослав Калчев и Веселин и Христо Данови са “ужилили” ирландския бос Макъл Лин. Същият Лин бил пък завлякъл банки в Ирландия с 80 млн. евро. “Разследването” се прави на базата на изявленията единствено на бившата дясна ръка на Доган - Осман Октай. Октай, който засипва медиите иначе с хвалебствия за въпросния “ирландски бос” Майкъл Лин, решава като “ужилен” от него, да прехвърли собствените си далавери върху главите на удобните “мишени” Данови, Яхия Хашиев и Радослав Калчев. 
     Яхия ме извика и ме помоли да публикувам писмото му – опровержение до вестника. Бях изумена, че го е написал собственоръчно, на български език, без да ползва услугите на когото и да е. В писмото си открехваше завесата и за присъдата си по делото с ДДС и  проявяваше убийствено чувство за ирония. Убийствено – в буквалния смисъл на думата. Изключително много държеше в писмото му „мазната мутра” Осман Октай да бъде изписана така, както той иска – с малки букви:
    “Бившият зам- председател на ДПС и консултант на „Ирландския бос” октай обвинява мен и уж контролирани от мен структури, че сме „ужилили” г-н Майкъл Лин с това, че сме купили за 10-15 евро и сме продали за 90 евро квадратен метър земя в с. Шкорпиловци. Държа да му отговоря, че : Първо – парцелите не са купувани за 10-15 евро и не са продавани за 90 евро. Имотите са купувани от частни лица по договаряне с тях, а не както мнозина са купили евтино общински имоти и са ги препродали. 
Октай, аз не те наех като мой бизнес консултант и не се нуждая от виртуалните ти приказки за колко да купувам и за колко да продавам. Това мога сам да решавам. 
С шефа на холдинг „Кендар” аз се запознах няколко месеца по-рано от теб по молба на представители на „Кендар България” – София и техния нов представител – турчин с германски паспорт. Срещата беше във Варна. Беше първа и последна. Благодарение на теб, октай. Тази среща се провеждаше два часа. На тази среща присъствахме – аз, Майкъл Лин, неговият заместник и преводач. На тази среща Майкул Лин ме помоли да помогна за осъществяването на проекта на “Кендар” в Шкорпиловци, което аз приех да направя. Аз го помолих да направи човека с германски паспорт отговорник за проекта в Шкорпиловци и да го остави тук да следи работата, защото с този човек се запознах месец по-рано и се разбирахме и можехме да работим. И така, не без моята помощ, човекът с немски паспорт стана нов директор на „Кендар-България”. С него не успях да работя дълго заедно, защото по някакви обстоятелства той започна да работи с бизнес-консултант октай и в един момент новият директор ми каза, че може да ми помага за смяна на статута и по други въпроси с октай, на което аз отказах, защото в това време имаше проблеми със смяната на статута в РИОС поради „Натура 2000”. октай, мисля, че можеше да помогне, благодарение на връзките си с политици, но на мен не ми трябваше неговата помощ. 
Като цяло съвместната ни работа с представителите на “Ирланския бос” продължи по-малко от година с покупката на имота. Така че не бих могъл да го изнудвам две години, както пише октай. 
А смяната на статута продължи 6-7 месеца във връзка със затрудненията в РИОС и “Натура – 2000”. В същото време новият директор и октай започнаха да убеждават „Ирландския бос”, че могат да вършат същата работа поради небезизвестните връзки с политици на Октай. След това новият директор започна „да ми показва зъби” и ми изпрати писмо, в което пише, че по устния ни договор за 50 000 евро е готов да даде 20 000 евро и да приключим отношенията. На това предложение аз отговорих, че и 40 000 евро не ме устройват. Имаме си договор, на който държа. Новият директор ми изпрати писмо да не го заплашвам, защото българската държава всичко знае и ще ми създаде проблеми. Аз отговорих. Ще спестя отговора си, но новия директор и октай имат това писмо и ако имат желание да публикуват моите „заплахи”, аз нямам нищо против. До сега не съм взел 20 000 евро, но не съм получил и 50 000 евро. Аз смятам, че тези пари са ми инвестиция, надявам се, добра...
В пресата доскоро бизнес кнсултантът октай рекламираше проектите на Майкъл Лин и се биеше в гърдите, че той го консултира и представлява. 
Значи ако е станала някаква измама, това не е без твоето лично участие и съдействие, октай. Ти беше имиджмейкърът на проекта на “Кендар”. Това журналистите лесно могат да проверят.
ТУК ЗАПОЧНА „УЖИЛВАНЕТО”:  Октай ми открадна хората, с които започнах да правя бизнес отношения. Той самият е некоректен и недостоен и е свикнал да прави пари непочтено. Това е „ужилване”, при това много долно. Ако софийските представители бяха направили среща с октай, а не с мен, аз нямаше да преча на бизнес отношенията им. За такива неща в бившия Съветски съюз наказват с големи глоби. Аз не посетих октай тогава само по една причина, ще му я обясня по-късно.Него го наказа сам Бог, защото постъпи грозно и непочтено. Ако беше гледал само своите работи, той и неговите хора нямаше да съдят Майкъл Лин за 500 000 евро. В това изявление бизнес консултантът и бивш зам- председател на ДПС и бивш консултант на „Ирландския бос”, твърди че съм парадирал с връзките си с бивш политик от едно движение от управляващите сили. Аз имам с октай различни разбирания и възпитание. На човека на октай от „Кендар” казах, че не познавам осман октай, а познавам друг политик. Дори не съм казал една хубава дума за този политик. И ако октай може да ми каже, къде съм парадирал и спечелил, или съм получил други блага с името на този политик, то нека го направи. Никога не съм парадирал с чуждо име за решаване на моите въпроси и проблеми. 
И никога не съм смятал, че името на който и да е политик тежи повече от моето име. Дори винаги съм мислил обратното. Но това е само моето скромно мнение.
Октай, аз имам да взимам 50 00 евро от твоя бос, а ти имаш да вземаш 500 000 евро. Четох това по вестниците. Ти знаеш за него всичко, мен не ме интересува, защото ти правеше бизнес с него, не аз. Благодарение на теб аз не направих с него втора среща. Аз нямам такива възможности като теб да го съдя и да го осъдя. Нямам нищо против да търсиш своите пари от него. Вашите финансови взаимоотношения с „Ирландския бос” въобще не ме интересуват. Те не завършиха добре, защото и началото беше гнило. Но как ще се оправиш с него си е твой проблем. По отношение на моето име аз чакам извинение от теб. По същия начин, по който ме оскърби. А материалните ми загуби ще обсъдим допълнително. Засега са ми важни моралните щети, които претърпях. А те са ми много скъпи. 
Не съм те виждал “на живо”, октай, но съдя по снимката от вестника, имаш много мазна мутра, това е моето мнение и мисля не само моето.
За отношенията ми с г-н Данов мога да кажа – да, участвахме в обща фирма преди повече от година. В много добри отношения сме, бяхме съдружници в „Данов комерс”, в която фирма аз вече не участвам. Уредили сме всичко, нямаме никакви финансови или други претенции един към друг. И ако той е продал на „Кендар” един-два парцела, може би е продал сто на други хора и на други фирми. Аз не съм счетоводител на фирмата на г-н Данов, затова отношенията ми с двамата Данови са много добри. За г-н Радослав Калчев, с прякор Черния Роди мога да кажа, че го познавам много добре. Знам,че лежа за наркотици от медиите. Никога не сме купували парцели в Шкорпиловци с него. Но съм купувал от него коли. От 1994г. до сега най-малко двадесет коли съм купил от него и ако той е спечелил от тези продажби, не смятам, че ме е „ужилил”, както смята г-н Октай за нашите сделки с „Кендар”. Това винаги е било бизнес. 
Колкото до наркотиците: нямам никакво отношение към наркотиците, нито в България, нито в Русия, нито в Мозамбик . Това не е бизнес, с който бих печелил пари.
За делото за ДДС - историческото дело, което се води в два века – ХХ и ХХI век, общо 10 години, по което излежавам измислена присъда по измислено дело. На мен лично ми омръзна да чета за него 10 години. Мисля, че и на хората им омръзна. Защо не потърсят журналистите други сензации и да ме оставят на мира. Като бях задържан през 1998г. по това дело аз предложих на следователя да ми наложи 350 000 лева гаранция /стари 350 000 000 лева/ и да ме пусне, да не ме държи в ареста, защото това е икономическо престъпление и най-важното за държавата трябва да е да си получи парите. След това казах, че ще работим заедно, за да изясняваме нещата по делото. Казах му още, че аз като имам да вземам пари, за мен е важно наистина да взема парите. Не затварям човека в мазе, а му давам избор – предлагам му първо да ми даде парите. Държавния обвинител обаче това не го интересуваше. Не му пукаше за парите на държавата. Това дело винаги е вървяло по поръчка. И първото свиждане ми беше дадено девет месеца след задържането ми.
Никога няма да забравя, на първото ми дело една млада прокурорка искаше да ми наложат 18 години лишаване от свобода и дъвчеше дъвка. И отгоре на това, от всички 10 човека обвиняеми само аз получих присъда. 
Оправдаха деветимата българи и осъдиха чужденеца. Такъв патриотизъм не се среща даже в Афганистан, при талибаните. Аз не казвам, че някой трябваше да бъде осъден, но не трябваше да бъда осъден и аз. Не е възможно фактически това, един единствен човек да направи измама по ДДС. В това дело обаче задачата беше не да се намери истината, а да бъде осъден Яхия Хашиев. Ако имаше някакви доказателства срещу мен, аз щях да бъда осъден до живот. Но в такива държави като бившия Съветски съюз и България колкото и да ти дадат, не можеш да се оплачеш и няма кой да те чуе. За тези поръчки, които постоянно се пишат за мен, независимо дали съм навън или в затвора, винаги ще направя всичко възможно да разбера кой стои зад тях и от своя страна да го осъдя по служебен ред. И ако аз не успея, моите деца ще го осъдят.
Искам да кажа, че „Яхант” е фирма приключила дейността си преди 10 години. „Яхант експорт” – също. Благодарение на полицията, която също изпълняваше поръчка. В схемата се посочват имена, които трябва да са свързани с мен и които аз дори не познавам или познавам бегло. 
Руслан Гапаев и хората, които се причисляват към него познавам, но имам отношения с тях, както казват българите само “на здравей”. Със сигурност мога да кажа, че имам повече бизнес с октай, отколкото с тях. Не знаех, че работя с тях. Благодаря, че “24 часа” ме информира”.
Колкото до жена ми, оставете я намира. Тя гледа децата. Имам много деца. Хората, като продават земи, наричат го сделка, а Яхия и съпругата му като правят същото, го наричат схема. Както казваше бившия ми президент Владимир Владимирович Путин “Виждам тук двойни стандарти”. Готов съм да отговярям за всяка своя дума не само пред хората или пред “мишките” от структурите, но и пред Бог!
Яхия Магомедович Хашиев”
     Впрочем, с чеченците наистина човек не трябваше да се шегува неуместно. 
     Разбрах го през 1996-та, когато за първи път хашлашки преплетох сабя с един достолепен мъж, за когото даже и нямах идея, че е чеченец. И то с огромно влияние.
     В един от ресторантите на бившата „Ривиера” на Златни пясъци рожден ден на варненския бизнесмен Владо Колев бе събрал куп отбрани юнаци. Включително и ченгета и общински съветници. Белокосият мъж говореше руски и в един момент стана реч за медии, журналисти и свобода на словото. 
     - Ако така, както се пише тук, се случи в Чечня, направо няма да ви има... – дочух репликата на рускоговорящият и моментално подпалих от раз.
   - Да, ама тука не е Чечня, а България и има демокрация... Като не ви харесва, какво правите тук? – изцепих се типично в мой запазен стил.
   Вцепенението на масата бе толкова режещо, че внезапно ме полазиха тръпки. Всички млъкнаха, а едни дребни момчета с нахлупени плетени черни шапки на главата ме гледаха така ледено „предано”, че моментално разбрах, че окончателно съм сбъркала стъпката.
   Но отратителния ми нрав нямаше спиране и влязох в бесен спор с „руснака”, на когото дори не знаех името. Така и не се разбрахме по въпросите за свободата на словото и демокрацията и аз станах от масата и напуснах „събитието”.
   На вратата Владо Колев буквално се държеше за главата и нареждаше:
  - Абе, ти знаеш ли кой е този човек, бе? 
  - Въобще не ме интересува кой е тоя. Никой не може да ми говори по тоя начин... – съсках аз.
  - Това е вицепремиера на Чечня, бе, Томова, депутат от Руската дума, Бийбулатов... – Владо накъсваше думите и изобщо не можах да разбера депутат или вицепремиер всъщност  е чеченеца.
   Теглих му една майна и се прибрах.
   На следващия ден обаче ме очакваше сюрприз – покана за среща с Бийбулатов в хотела, където бе отседнал.
   Не пропускам никога такива предизвикателства. Много по-късно щях да разбера, че иначе безкрайно ерудирания мъж ме бе харесал. Беше го впечатлила абсолютно самоубийствената ми храброст и искаше да ми види очите отблизо. 
   Разговаряхме дълго и уточнихме позициите си подемокрацията и свободата на словото. Очевидно своеобразната шега на Бийбулатов бях възприела болезнено. Може би именно, защото точно у нас, подмолната цензура, обвита под лъскавата опаковка на „свобода на словото” беше онова камъче под петата ми, което ме влудяваше.
   Месеци по-късно Бийбулатов ми се обади от Москва и ме покани да отразявам първите тогава демократични избори, които трябваше да се проведат в Чечня. 
   -Вземи си оператор и тръгвай, ще ти осигуря канал към всичко онова, което искаш да снимаш.
   Както обаче вече печално споменах, една влюбена жена може да направи върховни простотии. Не правех изключение и заради един тип, който не ме пускаше да замина, пропилях този журналистически шанс. И не успях да видя Чечня на живо.
    Но пък се опулих точно в очите на Георги Илиев. Беше арогантно красив. Като хищник. Имаше нещо ледено в красотата му, което те караше да си търсиш думите, за да се закачиш за нея.
    В дискотека „Спайдър” бях с приятелката ми Петя, когато Христо Асенов – Бацата ме потупа по рамото. Обръщайки се видях, че цялата кохорта от висаджии бе окупирала цялото дясно пространство на заведението. В дъното прави бяха Жоро Илиев, Бацата, Злати Златев – Златистия. Бацата реши да ме запознава с Жоро Илиев, а Петя остана сама на барплота, който като с магическа пръчка се изчисти от всякакви други посетители. По-късно Петя, примряла от страх, ми разказваше как барманът, през пет секунди сменял пепелника и се чудел колко още да и допълни чашата. Мислеха, че е вип- дама на ВИС. 
    Времената бяха такива. Ако влезеше министъра на вътрешните работи, накой можеше и да му бие два шамара. Влзеше ли Жоро Илиев обаче, всичко замираше.
    Най-удивителното в цялата тази среща бе, че точно по това време Злати – Златистия бе обявен за общонационално издирване, а се шматкаше в „Спайдър”. Говорихме си дълго с Жоро Илиев и Бацата за Карамански. И двамата не го обичаха, но дочул името на „Кръстника”, Златистия внезапно изпадна в амок. Взе да псува и да крещи. Жоро Илиев направи почти невидим знак с очи и моментално яки момчета от охраната му се доближиха дискретно.
   - Водете го в хотела, защото сега ще извади пушката да стреля... – нареди Жоро и някак свенливо се обърна към мен – Не знам вече какво да го правя... Много е напред с материала и само прави бели, обикновено в такива случаи започва да стреля...
   Златистия бе „изнесен” без никой да разбере. Малко след това Жоро Илиев и свитата му също се изнесе от дискотеката. Пред тях мигновено се отваряше коридор, въпреки пълното зеведение. Нещо като шпалир за Боса. 
    През това време ченгетата „безуспешно” издирваха Златко Златистия.



                            
          ТИМ и защо никой не успя да ги качи на Аладжа манастир


      „Да те качат на Аладжа манастир” беше запазен лаф на варненския подземен свят. В размирните гангстерски години наказателните бригади обикновено избираха гористите потайности в местността Аладжа Манастир за да „респектират” отмъкнатите си жертви – обикновено длъжници, или всички онези, които подлежаха на своеобразното бандитско правосъдие. 
      В началото на 90-те, когато СИК и ВИС се зъбеха един на друг на варненска територия и не можеха да разделят сферите си на влияние, ми се обади Наско Курито:
     - Томова, виж сега, дай, моля ти се, да вечеряме, Бацата ме помоли да се срещна с две журналистки от „Стандарт”, пратили ги да пишат материал за гангстерската битка във Варна...
     В индиговата лятна вечер, долу на морето, в ресторант „Буната” се запознах с журналистката Надя Чолакова. Работеше тогава за „Стандарт” и бе изпратена с нейна млада колежка да пишат две страници за мутрите във Варна. Много по-късно разбрах, че един от шефовете на „Стандарт” е помолил Христо Асенов – Бацата, както се казва „да въведе” журналистките във варненските подземни потайности. И Бацата естествено си беше изплел интригата.
     С Наско Курито бяха Бисер и още едно „лъвче” от хората на Бацата. И аз – барабар Петко с мъжете. Наско беше лаконичен: „Ти си журналистка, аз кво да им говоря сега на тия?”
     Разказах на Надя за обстановката във Варна и в един момент, намигвайки на момчетата, отроних:
    - Хубаво е да ви заведат и на Аладжа манастир...
    Надя моментално реагира:
    - Разбира се, къде е това?
    - Ние ще те заведем.... – хитро се усмихна Бисер. И двамата бяха запленени от осанката на Надя и от впечатляващите и гърди. 
    Избухнахме в смях, а Надя объркано ни гледаше, докато не и разясня какво точно значи „да те заведат на Аладжа Манастир”. След седмица в „Стандарт” се появи фолио с огромен материал за битките между сикаджии и висаджии във Варна. Материалът беше пълен с неточности, но Наско Курито побесня от това, че го били цитирали неточно и го квалифицирали като „стар морски играч”, или нещо от този фасон. „Кви са тия глупости, бе Томова, за кво ги хранихме тия?”, бучеше Наско. Хората от подземния свят бяха болезнено чувствителни, когато нещата не бяха написани правдиво. По-скоро полудяваха от това, отколкото ако ги опишеш дори и като главорези, стига да са такива. Нямаше как да му обясня, че в журналистиката има и поръчка, която понякога се прави много фино – чрез собственици и главни редактори на медии. Често врътката е такава, че дори и самите репортери не схващат, че влизат в капан, докато не цопнат и двата крака в него. И аз съм яла тази гадна попара. Един от любимите похвати на ченгетата беше този – да посочат първо някой като мишена в медиите и после поради „разбуненото обществено мнение” да го атакуват. Бях сигурна, че на ред беше Бацата. Така и стана. Малко по-късно го арестуваха покрай делото „Стамов”.
    След ареста на антимафиот №1 на Варна името на ТИМ официално бе споменато от него. Стамов обвини тях и Стопанска банка, че стоят зад ареста му. Той правеше очевидна връзка между шефа на Военна прокуратура Николай Колев и ТИМ.
    Преди това обаче за първи път ТИМ бяха легитимирани от варненския кмет Христо Кирчев. 
    Точно срещу хотел „Черно море” своя живот живееше едно великолепно лятно заведение, което се превърна в емблема на града. Под наем, с договор с общината го държеше Евгени Кабов. Ресторантът бе лятна тераса, не блестеше с особен лукс, но работеше денонощно и се славеше с блестяща кухня. В един прекрасен византийски ден, за този ресторант започна страховита битка. Евгени внезапно, без никакво предупреждениие, бе уведомен от общината, че договора му се прекратява и заведението моментално трябва да бъде опразнено. Никой не казваше какво точно ще се случва на това място и започнаха яростни юридически битки от страна на Кабов. В тях естествено бяха въвлечени и варненските медии, които дни наред следяха конфликта с общината.
   Една сутрин  ресторанта осъмна под обсада. Евгени бе наел варненски сикаджии да охраняват кръчмата и те се бяха барикадирали вътре за да не допуснат общинарите да я запечатат. Отпред гъмжеше от народ, а полицията, бъркайки си в джобовете, наблюдаваше безучастно екшъна. Като един неуспешен ген. Столетов се появи и тогавашният шеф на РДВР – Варна полк. Любо Димитров.
    В един момент пеша, по централната алея, водеща от общината към Морската градина като Радецки щурмува варненският кмет Христо Кирчев. И доведе със себе си охрана – мъже, облечени в черни униформи, на които със златни букви бе извезано „Охранителна фирма ТИМ”. Кирчев се изтъпани пред изнервеното множество и обяви пред медиите, че е наел охранителната фирма „ТИМ” да обслужва общинските интереси. Така точно Кирчев легитимира за първи път ТИМ официално в общественото пространство.
     На барикадата за кръчмата на Кабов за малко да се стигне до бой, но сикаджиите отстъпиха и така заведението бе затворено окончателно. Малко по-късно то бе съборено и на негово място се пръкна една висока сграда, наречена Търговски дом, зад която седеше една твърде странна и скандална дама Филка Колева Златева, а зад нея, усилено се говореше, че ТИМ дърпат конците.
     До този момент Кирчев си търкаше гърба  в сикаджиите. Бе раздал павилионите по спирките за вестници на Данчо Марков, а по време на изборите разчиташе на варненските играчи да удрят финансово рамо за „синята демокрация”. 
    Веселин Данов – Шопа: 
    „1995 година ме запознаха с бившия кмет на Варна и сегашен депутат от СДС Христо Кирчев.  Тогава държах ресторант “Българска сватба” на “Свети Константин и Елена”. Там се състоя и основен предизборен разговор между мен и него. Кирчев е много хитър и умен човек, много начетен и културен, амбициозен, с перфектен английски, но тогава беше уплашен, че ще загуби тези избори и ме помоли за съдейсдтвие. Това ми беше и прощъпулника в политиката. Ще ти кажа, че всички кметове, които познавам боледуват от едно заболяване, което аз наричам избирателна амнезия. От кмет можеш да искаш всичко преидзборно и не го търси след изборите. Няма кмет, който да си държи на думата след изборите и обратно, няма кмет, който да не ти обещава всичко преди изборите, само и само за да спечели. Такъв беше случаят и с Христо Кирчев. Сега ще кажа нещо, което никога досега не съм разказвал. В интерес на истината, Христо Кирчев пари не е искал от мен. Той каза, пари не ми трябват, имам си достатъчно и ме помоли само за едно, беше уплашен, да му осигуря охрана на него и на дома му. Дадох му две момчета, които денонощно бяха с него и седяха пред входа му. Когато свърши кампанията и Христо Кирчев стана кмет аз му казах - нищо не искам от теб, защото нямаше какво да искам, но дай един паркинг на тези момчета да си вадят честно и законно хляба. Разбира се, че не им даде нищо, но на всичкото отгоре написа едно писмо до Иван Костов, в което казва, че Веселин Данов го изнудва да му даде какво ли не във Варна на негови хора. “Какво ли не” беше именно паркинга за двете момчета, които го охраняваха. След писмото на Кирчев, Иван Костов, Евгений Бакърджиев и Богомил Бонев ми разказаха играта от проверки и тормоз. Ако Христо Кирчев има дупе да излезе и да каже, че не съм прав. Тогава аз му написах едно писмо, което писмо той после пак го разнасяше насам и натам из СДС. Написах му така – имало едно време един човек рибар. Седнал да яде и както се хранел една кост му се заседнала в гърлото.  Той отишъл при лекар, лекарят извадил костта и рибарят попитал - какво ти дължа.  Дай ми половината от това, което смяташе да ми дадеш, когато костта ти беше в гърлото. Христо Кирчев имаше три висящи дела. По някакво стечение на обстоятелствата бяха в ръцете на много добър мой приятел. Кирчев ме вика всеки ден тогава, моли ме, плака и какво ли не, е, обадих се, оправиха му делата. След което амнезията отново го хвана и си проговори с мене два месеца преди му падне главата на следващите избори. И до ден днешен като се срещнем, ти си ме виждала как си говоря с него, как да ти обясня, това е човек, когото уважавам само заради това, че е умен и начетен, но като човек и политик – сто процента – не!”
    Така ТИМ навлизаха в играта на властта. 
    В тези лепкави години омразата между СИК и ТИМ бе знакова. Улицата на Варна лека полека се разделяше и по тази линия – с Данчо Марков и СИК ли си, или бягаш към тимаджиите. Водеха се и улични битки, които обаче никога не влизаха в полицейските бюлетини. Шефът на вътрешната дирекция полк. Лючо Димитров, който беше добре поднесен пред Данчо Марков, постепенно се преориентираше „правилно” и хукна да лъска обувките на Марин Митев от ТИМ.
    След един уличен екшън на Аспарухов мост варненските стари мутри и сикаджии се радваха като деца и си звъняха по телефоните с възгласа: „Варна – ТИМ – 5:0!”. Години след взривяването на Данчо Марков, един от най-приближените му хора ми призна, че още тогава момчетата му са настоявали и са искали ТИМ да „бъдат намачкани” и са недоумявали защо Данчо Марков не е дал сигнал това да се случи. 
    „Тогава Данчо ми каза, махайки с ръка: Нали трябва да има и други...”.
    По това време на улицата не обичат ТИМ. Варненските играчи смятат тимаджии за изкуствено създадена групировка, толерирана от червените и от София. Най-хитър пак е Бацата – той успява да се движи по ръба на военните действия, а по-късно в годините на легитимирания бизнес дори ще има партньорски отношения с ТИМ.
    Всъщност тимаджиите стартират като охранителна фирма, създадена от трима мъже – Тихомир Митев, Иво Каменов и Марин Митев. Абревиатурата от първите им имена прави ТИМ, а зад нея наднича и другия смисъл – тим, в смисъл на отбор. В охранителната фирма са подбрани момчета с чисто минало, повечето бивши военни. Самият Марин Митев е служил в секретното поделение „Тихина” като морски пехотинец. С времето стотиците фирми, които ще се нароят и ще сглобят гръбнака на холдинга ТИМ, ще бъдат поверени на „стари бойни другари” от военното минало на съдружниците.
    Единствен от улицата идва Иво Каменов, но пък още от тогава се слави като „мозъка” и „финансовия гений” на бъдещата империя. Така тимаджии тръгват на своя възходен щурм в бизнеса и във властта. Легендите ги свързват с червени генерали, с Марк Рич, с ВКР, с едно от най-мощните крила на БСП. Който и да е дал обаче първоначалния старт е уцелил в десятката с най-важното – желязната дисциплина, която демонстрират ТИМ.
     Това и ги извежда до върха. Защото ако трябва да бъдем максимално честни, парите, които се въртяха в СИК и ВИС не бяха по-малко от тези, които трупаха ТИМ. При тимаджиите обаче дисциплината и йерархията бяха изляти до военна перфектност, докато в останалите групировки непрекъснато се вихреха интригантски вътрешни битки, вечни войни „кой да води бащина дружина” и свободолюбието на уличните момчета водеше до хаос след смъртта на всеки бос.
      За първи път босът на ТИМ Марин Митев поиска да види колко са зелени очите ми през септември 1995 година. Направи го след като след ареста на полк. Стамов вече бях извадила на бял свят името на ТИМ и индиректната връзка с военния прокурор Николай Колев. Начинът, по който Марин Митев ми направи среща беше удивителен и по-късно се разсмивах с теорията, че е обмислен като „военно-тактическо упражнение”. В редакцията ми се обади един много стар и сърдечен приятел Благо Доганов, с когото през 90-та правехме СДС, „Подрепа” и се вихрехме в революции, които днес на някого може и да изглеждат напълно идиотски.
    Благо бе забележителен мъж. Властен, с ръбат характер. Още през 90-та, когато се редеше пасинса на варненското СДС такива като нас – с позиция и непрекъснато питащи, никой не ги обичаше. И синята демокрация залагаше на послушковците, а ние бяхме все наопаки. Тогава с един варненски поет – Аврам Аврамов създадохме първия демократичен вестник в България, който се казваше „Демократ” и едва след него се пръкна прословутия в. „Демокрация”. „Демократ” се водеше под шапката на „Подкрепа”, но истинските пари за да се отпечатва даваше точно Благо Доганов.
    Печатахме вестника, крещяхме по улиците и го продавахме на ръка, събирахме стотинките на фишеци, дълго ги брояхме в стаичката в Младежкия дом, наречена помпозно „редакция” и после ги изпивахме в барчето на Културните дейци над лятно кино „Ленин”, където чашите ни раздаваше онзи слънчев барман, който след години щеше да стане култовия Черния Роди от подземния свят.
    Когато СДС – Варна замириса на запъртък, и Благо, и аз, и още много читави хора се отдръпнахме. Не го бях виждала от години, но с Благо имах един откъс от време, който чавек носи до края на дните си като скътана мидичка в шепата от първото уникално докосване с необятността на морето. Такива нишки никога не се късаха, те водеха понякога и до Луната.
   Изобщо нямах идея, че Благо Доганов работи в ТИМ, нито пък че ръководи спортния им клуб. 
   - Ейй, как си бе, съкровище? – извика възторжено в слушалката той и поиска да пием по едно в заведението „Термите”, днешния ресторант „Тоскана” зад общината. В този ресторант явно  бе писано да се срещам с босове. Един по един във времето, като дубли от филм на Фелини.
    Благо не беше същия. Понапълнял, видимо обръщаше чашите с уиски, което ми подсказваше, че нещо вътре в него се е счупило. И трескаво прави опит да събира парченцата. Но се обичахме. Обичахме и онова лудо, побъркано време, в което бяхме готови да отидем и на гилотината в името на илюзиите си, че можем нещо да променим. Жадно се питахме за всички приятели и в един момент Благо изплю камъчето:
  -Виж сега, за какво те търся, ти си мъжко момиче и отправям една покана към теб – да станеш пресаташе на спортния клуб „ТИМ”. Там има много читави хора и момчета, имаме грандиозни планове...
  Тактиката на тимаджии се стопи като парченце лед в чашата на Благо.
  - Айде бе, и кво трябва да правя? – невинно се усмихнах.
  - Нищо, пресаташе, ще популяризираш спортните успехи на ТИМ... Марин е страхотен мъж, ще видиш... 
   Бяха заложили на Благо. Умно. Знаеха как да ти гъделичкат душичката. Разсмях се:
  - Благо, ясен си ми, знаете, че се осрахте покрай Стамов и сега – пресаташе на спортен клуб „ТИМ”. Чакай обаче да помисля дали ще имам време да се справя...
   - Ще си получаваш  хонорара, нищо работа, дето се казва един ден от седмицата да отделиш...
   - Чакай, чакай... В понеделник – съм със СИК, във вторник – с ВИС, сряда, няма как, трябва да бачкам и за Карамански, четвъртък и петък ме дърпат на частно, не, не, събота и неделя почивам... – забавлявах се, а Благо не схващаше дори, че го юркам. Изведнъж изтрезня обаче, когато към масата с отсечена походка не се приближи мъж.
    Забелязах го още като влезе в лятната градина на заведението. Късо подстриган, облечен в костюм с цвят на кафе – леблебия, изправен като струна и бавно, но знаково, устремен към нашата маса.
    Това беше Марин Митев.
     Наистина имаше нещо военно в този мъж. Пестелив на думи, той поздрави и седна за две минути. Колкото да ми се покаже по сценарий и „случайно” да поздрави стария си познат Благо. Почти нищо не си казахме. Приказките той беше оставил на Благо Доганов. Гледахме се внимателно в очите и може би търсехме допирни орбити. Бяхме противници. Но още тогава в очите му съзрях, че никога няма да бъдем врагове. Защото се уважавахме заради куража. Храброст, която може и да не харесва на единия, или другия, но беше неписаната граница, която никога не прекрачихме подло и в гръб.
    След като Марин Митев си тръгна, предложението на Благо увисна между саксиите с цветя в кръчмата. Номерът не бе минал. Но пък с Марин Митев вече си бяхме запечатили очите. 
      След смъртта на Данчо Марков никога не си позволих да напиша и ред от легендите, които навързваха ТИМ като поръчители на убийството. Да, ТИМ и СИК се мразеха, но знаех, че тимаджии нямаха пръст в това убийство. Въпреки това се намери един прокурор тогава, чието име не пиша, тъй като тогавашна негова любовница намери пътя към мен за да ми предаде посланието, че ако не се спра тимаджиите щели да отрежат пръстите на дясната ми ръка.
     Знаех, че когато някой хукне да реже нещо на някого, не предупреждаваше. С подобни заплахи си служеха слабите духом, а Марин Митев имаше едно безспорно качество – бе силен дух. По-късно ченгета ми вадеха „доверително” разработки на БОП, че ТИМ били оценили главата ми на 20 000 лева. Така и не разбрах защо точно ми се е разминало.
     Но пък веднъж в редакцията бяха нахлули здрави момчета за да ми оставят запечатан плик. С Жулиета после се смеехме, че има нещо погребално в цялата тази история – черна покана за честване на спортен клуб „ТИМ”, придружена с черно флагче с извезани златни букви „ТИМ”...
    Не само не ги жалех, но и се гаврех с ТИМ, както се казва, по пинизчийски журналистически начин. В онези години винаги, когато пишех за Марин Митев го наричах „старшина Митев”. Той наистина беше старшина от Тихина и останах изумена, когато забравила за този нюанс, съвсем наскоро негов приятел ми довери, че Марин страхотно се дразнел и до днес помнел това – „старшина Митев”. „Защо ме нарича така?”, попитал Марин близкия си приятел. „Тоя е луд – казах на авера му – аз изобщо даже съм забравила, че съм го писала така, как може да го засяга именно това?!”.
    Можеше. Всеки железен мъж имаше своята раничка. И аз като един Стрелец в стъкларски магазин газех като високопроходима машина.
    С годините ТИМ овладяха Варна. Дори моят колега Любомир Живков измисли култовото заглавие: „Добре дошли в града на ТИМ!”. След Варна завладяваха позиция след позиция в цялата страна. За тях се пишеха опуси, но нито един журналист в града не си позволи в прав текст да напише абревиатурата им ТИМ. Всички пишеха „една трибуквена групировка”. Като че ли СИК и ВИС бяха от шест букви...
     Весо Данов разправяше, че една нощ тимаджии са хвърлили граната в хотела му „Ной”. И дълги години даваше курбан заради това. Когато избухнеше взрив в града, всички клатеха глава – тимаджии са, те са майстори на взривовете... А Марин Митев никога не излизаше на светло. Имаше периоди, в които плътната му охрана развяваше бронирано одеяло, когато слезеше от джипа си. Но тези времена безвъзвратно завиваха със страховита скорост зад ъгъла.
     И ТИМ ставаше вече партньор на властта. Легитимен. Богат. Предлагащ инвестиции. Купуваха предприятия, купуваха медии, купуваха хотели, туристически комплекси, пристанища, летища, банки. ТИМ се превръщаха в незаобиколим фактор, с който всяка власт се съобразяваше. Те бяха оцелели. Как, се питаха всички онези, които брояха труповете по улицата. Който и да им беше ударил рамо при създаването, беше ударил бинго. Желязната им дисциплина ги спаси. 
   Марин Митев никога не се показваше на светски събития. Не парадираше показно с благополучие. Да видиш някъде бос на ТИМ си беше цяло събитие. Близките до него говореха, че си лягал „с кокошките” и се захласвал да се занимава с дърворезба. Нещо, което караше контра-пункта – мутрите от улицата, които не излизаха по цяла нощ, нашмъркани от дискотеките, да се подиграват до полуда. 
   Когато откриха свои грандиозни хотели в курорта „Св.Свети Константин и Елена” Марин Митев се появи заедно с Иво Каменов на светло. Беше облечен с костюм и бяла риза с широко разтворена яка върху реверите. Вече не беше с къса по военному коса. Мургав, с черни къдрици. Написах, че прилича на „латински нарко-трафикант”. Не чух да ми се беше обидил. Беше запаметил „старшината”. 
    Няколко години след като ТИМ взеха на концесия варненската крайбрежна ивица и провъзгласиха, че ще правят грандиозен проект „Алея Първа” имах среща н главния секретар на холдинга – кап. Николай Николаев, който ми разказа на дълго и на широко защо идеята се проваля с гръм и трясък. И кой депутат си поискал 50% за себе си. Внезапно кап. Николаев си погледна часовника и ми предложи да продължим в друг ден разговора, тъй като закъснявал за масонска сбирка. Николаев беше от ония масони, които ако можеше всеки ден да вика по радиоточката, че е масон, щеше да го прави редовно. Един от зидарите, с които членуваха в една масонска ложа ми разказваше, как Николаев при посещението на видна делегация масони от САЩ, буквално ги втрещил, изпъчвайки пред носовете им твкамери и екип, който водел със себе си от телевизията на ТИМ МСАТ: „Хората просто занемяха от шок. И на всичкото отгоре Николаев искаше да мъкне камерите и на конфиденциални срещи, които американците имаха с министри и високопоставени лица. Такъв си е, кво да го правим, иска да се пъчи.”.
      На излизане от офиса на ТИМ се сблъсках с Марин Митев.
      - Как си? – усмихна се той.
      - Ами не можах да си свърша разговора с главния ти секретар, защото бърза за масонска среща... 
      - Мани го бе, пак ли? – иронично направи знак с ръка Марин и избърза нагоре по стълбите.
     Знаех какво означава този знак с ръка. Преди време, когато случайно се бяхме засекли на светско събиране, го бях попитала защо имат телевизия, вестник и електронна агенция, когато са сиви, непечеливши и направо казано некадърни. Или перете пари, или просто сте глупави за да не съберете най-добрите професионалисти, редях аз, въпреки че пет пари не давах за тимаджийските медии. 
    - И на всичкото отгоре те крадат. 
    Марин ме погледна внимателно и спокойно каза:
    - Нека оставим Дарвин да си свърши работата, пък после съм аз.
    Така се и случи. Но за това по-късно. Когато ще дойде времето на бендитите с „бели якички”.


                              Иво Гела и Антонио Тунджев


        Гела и Антонио вървяха в комплект. Като кажеш единия, сещаш се за другия. В най-шупкавите гангстерски времена се подвизаваха близо до Христо Асенов – Бацата и минаваха като негови десни ръце. 
        И двамата се славеха като фешън – лъвчета. Иво носеше прякора Гела, защото по онези времена се носеше с дълга гелосана коса. Баща му беше бивше ченге и по-късно на улицата всяко негово виртуозно измъкване от органите на реда се свързваше с митичния му баща. Като всеки мит в български вариант обаче, нещата са силно преувеличени, но понякога легендата заглушаваше реалността. Антонио бързо се прочу като най-железния сред момчетата, които попадаха в ареста при спорадичните полицейски акции. За Тунджев на улицата нямаше никакви съмнения – и сто месеца да лежи в ареста – пробив никога не може да се получи. Антонио бе от онази порода мъжкари, която за новото напиращо, разглезено поколение на улицата, си беше рядкост.
        И Гела и Антонио минаваха за верни кучета на Бацата в годините, когато ВИС и СИК маркираха територии с извадени автомати от мерцедесите. Ако това можеха да бъдат наречени романтични времена на подземния свят, то бе защото още бизнеса с дрога бе мираж и не бе превзел поголовно ъндърграунда. 
       Кавгите и битките бяха за територии в рекета, кражбите на автомобили, застраховането. Много често обаче зад стрелбите и побоищата прозираше една вечна и много прозаична причина – жените. В света на улицата местните бандити се опитваха да прилагат някакви своеобразни мафиотски закони, извлечени от многото гледани филми и от „Кръстникът”, но те винаги бяха пречупени през чепатия български синдром. В много от случаите, които иначе пресата ровеше с настървеност и с изписани купища вестникарски страници търсеше за случилото се едва ли не кървава битка между топ-босовете, се криеше пикантната схема „шерше ла фам”.
      И в тази драма никак, ама никак не правеха изключение и първите в класацията на подземния свят.
      Когато стреляха по Тихо – Зъба журналистите хукнаха да разкриват дългове, битка за овладяване на групировките, а всъщност Тихо едва не умря заради това, че си беше позволил да върти любов с бившата жена на Бацата. По пътя Златни пясъци – Варна в едно такси „Тико” Тихо Зъба го спаси единствено това, че в момента, в който наемникът стреля по таксито в движение, той се навежда за да вземе от пода на колата запалката си. Впоследствие никой нищо не разкри официално, но за улицата, както обикновено нямаше тайни. Тихо Зъба въртеше едно от бингата във Варна и бе известен със своите ужасно драматични любови. Дълго време след наглият опит да бъде убит, той ходеше с охрана, на края я махна – „ебал съм му майката, да става каквото ще” и оцеля. Очевидно ядът на засегнатия на чест поръчител бе преминал.
    На Гела и Антонио обаче им ставаше все по-тясно в орбитата на Бацата. И от верни братя те вледениха отношения. Преди да настъпи окончателно разрива между тях обаче, дрогата овладяваше бавно, но сигурно варненския подземен свят. Нямаше и как да е друго яче. Наркобизнесът не бе лъжица за всяка уста и не всеки можеше да реши просто така да го ръководи. Капиите бяха наместени на високо ниво в групировките, а над тях мощен чадър бяха опънали високопоставени среди от спецслужбите, властта и политиката. ВИС минаваха за любими спонсори на СДС, СИК – пълнеха касите на червените. С промяната на времената влиянието се менкаше, примесваше се като в шейкър, но неписана тайна бе, че част от големите пари по изборите идваха точно от мръсния бизнес и дрогата.
    Все по-често в акциите на „наказателните бригади”, размахващи бухалки и пушкала, се прокрадваше, че са „юнацитете” са дрогирани и поради тази причина са толкова жестоки и арогантни. Журналистите задължително при всеки подобен случай пишехме, че уличните героеи като се дрогират не знаят къде се намират, трошейки, чупейки и пребивайки.
    Истината пак не беше точно такава. Но едно е да си на арената с биковете, друго е да пишеш за тях.
    Една вечер се бяхме събрали шумна компания в една от хитовите дискотеки на Варна. С Антонио имахме много близки общи приятели. Призори приятелското семейство ни покани да продължим купона. Коментирахме хиляди неща и в един момент Гела и Антонио ме нападнаха как може да пишем непрекъснато глупости в статиите си:
Томова, много сте смешни, да знаеш. А ми обясни сега какво значи това – дрогирани в несвяст нам си кои отишли в наказателна акция?
Ами значи, че не знаят къде се намират и това им дава смелост да бият, понеже са надрусани като тикви. И само така могат да прояват подобна жестокост – опитвах се да обясня нещо, което и аз всъщност не знаех точно как стои, как се прави и въобще как се замисля. Просто си го представях така.
Ти си луда – ухили се Антонио – Аз не мога да разбера като пишете нещо, що не питате, и защо не си направите труда да опитате, за да знаете поне какво описвате...
Антонио и Гела извадиха едно пакетче кокаин и разпределиха няколко линии на мраморния плот на масата. 
Искаш ли да опиташ? – намигна ми Антонио.
Умирам от шубе от такива неща. Беше ми интересно как обаче ще се промени поведението им след като изшмъркаха по една линия. Нищо особено не се случваше. Единственото, което се раздвижваше бяха думите им. Ставаха по-откровени и по-склонни към разговор, който иначе при други обстоятелства биха стискали между зъбите си.
Томова, като пишеш за нещо, трябва да опиташ, за да знаеш какво е и какво се случва – Гела говореше спокойно и някак бащински.
Ти луд ли си бе? Имам ниско кръвно и ще умра от страх да не припадна...
Нищо няма да ти стане, бе, а да видиш сега, как ще размахаш после бухалката... – смееха се и двамата като деца, които играеха на мижанка. – Само да не се изтървеш пред Бацата, че той не ги обича тия неща...
   И понеже никога не пропусках да разбера от любопитство как изглеждат нещата отвъд, реших да пробвам. Гела и Антонио се заливаха от смях, показвайки ми как да шмръкна и да намажа венците си с кока. 
   Секунди след това очаквах моментално да се срутя на земята. Напрегнато се вслушвах в себе си, но нищо, абсолютно нищо не се случваше. Нямах никакво различно усещане. Нищо не ме болеше, не ми се виеше свят, не чувствах, че ще преобърна земята, както се надявах, не ми идваше грандиозна сила, нито пък някаква възбуда ме караше да бия и да троша.
     Само утрото бавно надничаше зад прозореца и слънцето бодеше в очите ми. Трябваше да ходя на работа и единствената важна мисъл бе как ще издържа в редакцията без да съм мигнала. Разделихме с Антонио и Гела и аз потеглих за вкъщи. Не легнах, преоблякох се и отидох да пиша дописки.
     Едва тогава разбрах какво всъщност правеше коката. Без да съм мигнала цяла нощ, изкарах деня в удивителна кондиция, без никаква умора, написах куп материали и чак вечерта се прибрах да спя. Междувременно разбрах, че Гела и Антонио продължават гостито си, очевидно във „върховна” форма. Коката те държеше буден, а ако си пил, буквално те отрезвяваше и ти вливаше някаква изкуствена издържливост, която те държеше нащрек и с нея можеше да свършиш куп неща.
    Никога повече не опитах да шмъркам. Разбрах обаче, че това не те кара толкова на агресия, колкото те вади от страха и умората, и те държи в една илюзиорна форма да понесеш натоварванията.
    Слава богу нито Гела, нито Антонио бяха профисионални шмъркачи.  С годините обаче наблодавах хора, които бяха превърнали шмъркането в начин на живот и както казваше Антонио „мозъкът им е гладък вече и нямат нито една бразда от мозъчни гънки”. Тези мъже бяха непрекъснато „горе на черешата” и поведението им се израждаше в типична наркомания.
      В тези среди обаче се надпреварваха да дърпат по „една линия”, защото беше модно и защото, когато го правеше един, демонстрирайки стандарт и маниер на поведение, никой друг не трябваше да остане назад.
     Излизайки от обкръжението на Христо Асенов – Бацата Иво Гела и Антонио Тунджев  се наложиха като новите босове в подземния свят. 
     След тайни и поверителни договорки с мощни групировки на местна почва, както и със столични босове, от които зависи ръкополагането, те някак тихо, но властно овладяха улицата. Започнаха се движат с огромна охрана. Здрави момчета с напъхани слушалки в ушите изскачаха от джиповете като ужилени и ограждаха всяко заведение, в което някой от двамата отсяда. Оглеждаха прозорците на отсрещните кооперации и завардваха витрините на заведението, така че ако някой стреля по боса им, да поемат куршума с гърдите си.
     Това беше много внушително и показно, но и някак смешно, защото и Гела, и Антонио бяха умни момчета и знаеха, че нищо не може да ги опази от поръчката, ако тя бъде изречена.
     За никого не бе тайна във Варна кой бизнес оглавяват двамата. Дрогата беше под тяхното покровителство. В интерес на истината се пипаше с желязна ръка и всъщност това, което трябваше да вършат ченгетата, го правеше Организацията. Бизнесът бе строго парцелиран, дори не се чуваше как се наказват шанаджиите, всичко бе под контрол и хаосът не бе името на улицата.
     Никой не арестува Гела и Антонио. Този бизнес не само във Варна, но и в цялата страна бе контролиран и покровителстван от най-високо ниво. Имаше договорености, които трябваше да се спазват, отчисленията изтичаха нагоре по веригата и всичко течеше по мед и масло, докато не се случеше пробив. И докато някой не се полакомеше да прецака биг – боса. Тогава идваха и куршумите.
     Гела и Антонио очевидно играеха по правилата. 
     Покрай мръсния бизнес като фурия се вихреше и легализирания. Инвестиции в туризма, в курортите, в заведения, бизнес, свързан със строителство и каквото още се сетите. И двамата знаеха, че ако оцелеят, искат да имат чист и почтен живот. Каквото и да означава това след рисковите „ципии”.
    Антонио мечтаеше за голяма къща с огромен двор извън Варна, откъдето да не излиза. Съдбата обаче го запрати на стотици хиляди километри извън България.
    Точно по това време в България върлуваше шумна, помпозна и грандиозна „битка с мафията и организираната престъпност”.      Медиите търчаха като изоглавени покрай пиар-акциите на МВР и на обществото се внушаваше, че у нас има воля бандитите да бъдат смазани.
     Вместо това, ден през ден страната осъмваше с поредния поръчково убит мафиот. И нито едно убийство не бе разкрито.
      Докато по телевизията висши офицери и генерали от МВР със свъсен поглед ни убеждаваха, че няма да има прошка за мафиотите, във Варна, навътре в морето, на една яхта се водеха други „преговори”. Не за пред телевизионни камери.
      И босовете на дрогата бяха притискани не до стената, а до ... вълната. Или месечните вноски, летящи към високопоставен служител на МВР се вдигат според безапелационно посочената цифра от него, или ... „вие знаете какво ви очаква”.
      Очакванията трябваше да бъдат свързани с това, което всъщност се случваше. Куршум след куршум, труп след труп.
      Най-странно е, че за тази среща на яхтата се знаеше не само в определени среди в ъндърграунда, но и сред висши държавни управленски среди. Както и международни. Разбрах го с изумление, когато в една сладкарница на пъпа на Варна, един англичанин с вид на колежанин с интерес попиваше разговора ни.
     Срещата бе инициирана по техен интерес. Мъжът бе легитимиран в английското посолство и дали беше от МИ 5 или МИ 6, не ми дремеше. Чрез посредник официалният номер бе, че англичаните шетат из България и правят неформални срещи с лица от различи среди, включително и с разследващи журналисти. Интересуваха се от обстановката в страната, корупцията по високите етажи на властта, симбиозата между мафия и полиция. Във Варна определено интереса бе към шефа на РДВР – Варна ген. Веселин Петров, ситуацията в града и как се работи срещу организираната престъпност.
     Англичанинът бе типичен и любезен „кип смайлинг”. На срещата бе уредено да присъстваме аз и колегата ми Любомир Живков. Мъжът, за който нямаше никакво съмнение, че работеше и за британските спецслужби, покрай кафето извади едно миниатюрно тефтерче, в което уж отбелязваше нещо, което го е впечатлило. Бях обаче убедена, че разговора се записва.
     Изобщо не ми пукаше. Както, впрочем и на Любо. Даже на него повече. Той влезе много остро на английския поданик на короната, сащиса го с една бърза и стегната тирада по отношение на ТИМ и това, че не са лъжица за всяка уста и накрая го отряза, че в среща в „такъв формат” няма да участва. Стана и ме остави сама с възпитано усмихнатия англоспец.
    Говорихме си много за това какви неща се случват по варненските ширини, включително и за безметежното бездействие на тогавашния шеф на РДВР – Варна ген. Веселин Петров. И за Бойко Борисов си говорихме. Англичанинът в един момент разчупи маската на уж нехайното си поведение и в прав текст каза, че те са напълно наясно какво се случва в България и далеч не ползват информацията от официозните медии, за които са още по-прекрасно наясно кого, как и по какъв начин обслужват. „Но ние не можем да се месим във вашите вътрешни работи”, отрони британецът и допи последната горчива глътка кафе преди да се разделим.
       Години по-късно, покрай разразилия се скандал в МВР по времето на Румен Петков, внезапно се сетих за този разговор. След бурята покрай оставката на Румен Петков, напусна и шефа на Националната полиция – ген. Веселин Петров. Същият, който оглавяваше осем години варненската вътрешна дирекция. Петров рече, че новият министър Михаил Миков не искал да си комуникира с него и го били изолирали, но във Варна ексшефът на НСБОП ген. Ваньо Танов изплю сензационно камъче, че „чужди спецслужби са оказали натиск върху ръководството на МВР ген. Веселин Петров да бъде елегантно отстранен поради контакти с групировки”.
     В същия отрязък от време, когато от онази яхта се покачваше „вноската” от парите с дрога към висши ченгета, в разговор с представител на спецслужбите от столицата, също дошъл да поошета района, разбрах, че това за тях също не е тайна. 
    Всички, които трябваше да знаят, знаеха всичко, но играта продължаваше.
     Градът бе под контрола на Гела и Антонио, докато Антонио Тунджев не влезе в капана на собствената си самонадеяност. И го арестуваха, заради отвличането на варненския бизнесмен Рубин Коцев. Можеше и да не го пипнат, но зад кулисите онази яхта и гнева за вдигнатите мизи, отекваше някъде на високо със страшна сила.
    На 30 март 2004 година около 22 часа на ул. „Фантазия” 33, където живееше Антонио Тунджев не се снима екшън. Той е реалност, въпреки че живущите в съседните кооперации до последно считат, че са свидетели на снимки на криминален филм. По покривите на кооперациите мощни прожектори осветяват всичко. Камионетки с качулки пристигат направо от столицата, ръководени с гръм лично от главния секретар на МВР тогава Бойко Борисов. 
     Същата вечер Антонио вечеря със съпругата си. С гръб е към входната врата. В един момент вратата е разбита с шутове и очите на Веселина, съпругата на Антонио стават на палачинки от ужас, срещу нея са насочени автомати. Антонио вдига ръце и успява да каже само: „Спокойно!” преди да падне на земята. Жилищната кооперация е малка и преди да атакуват жилището на Тунджев, качулките смазват всичко по пътя си, започвайки от мазето, където има фитнес- уреди, на които тренират охраната на Антонио. Никой от тях не се съпротивлява, но действията на ченгетата са свирепи. Те влизат и изпочупват мебелите на останалите живущи в кооперацията, дори забиват две крошета на Николай Янчев – Калипсото. „Какво търсите бе, момчета, мога да ви бъда баща?”, успява да изрече Калипсото и моментално е шутиран на земята. Калипсото и до днес съди МВР заради това, че на всичкото отгоре го арестуват, а по-късно го пускат, извинявайки му се. Делото се влачи години. Може би заради обстоятелството, че по това време адвокат му става Павел Димитров, който по-късно ще оглави партийната структура на ГЕРБ във Варна. Интересът му към делото внезапно секва, защото на практика трябва да атакува в съда партийния си бос Бойко Борисов.
      Въпреки че никой не оказва съпротива, ченгетата изкарват на улицата, на паважа, Антонио и охраната му и пред очите на съпругата му и на насъбралото се множество, както и на съседите, наизскочили от терасите, започва свиреп бой. Баретите бият и ритат по главите до несвяст проснатите мъже с белезници на земята. Варненските полицаи са отвратени и дори тихомълком се извиняват на съпругата на Антонио, която също е извадена навън и и се крещи да не отгръща поглед от пребития си окървавен съпруг. 
      По-късно ще стане ясно, че варненските антимафиоти начело с тогавашния си шеф Емил Петров имат съвсем друга схема за задържането на групата от Антонио Тунджев, Георги Петров, Петър Петров и Валентин Николинков. Знаело се е местонахождението на всички и е трябвало да бъдат задържани призори тихо и кротко. Идвайки от София обаче, Бойко Борисов изземва всички функции на ръководене на акцията и втрещява с абсолютно безсмислена жестокост варненци. Заедно с варненците е арестуван и чеченеца Пашата, който по-късно мистериозно е „изведен” от делото.
     13 дни по-рано пред дома му е отвлечен варненския бизнесмен, собственик на „Ахилеос шипинг” Рубин Коцев. Поискан е откуп от 1 милион евро. Девет дни след отвличането Рубин Коцев се прибра сам след като бе захвърлен в района на Девня. Рубин Коцев започна да дава противоречиви интервюта пред пресата, но така или иначе на улицата не остана скрит факта, че е платил откуп от около половин милион. 
     Междувременно след свирепата акция на ул. „Фантазия” 33 лично Бойко Борисов шумно огласява пред медиите, че се издирва изключително опасния престъпник Петър Петров. Оказа се обаче, че Петър Петров, който тежи 50 кила с мокри гащи, сам се е предал дори още преди Борисов да каже, че го издирвали. Зад безсмислената жестокост на тази полицейска акция, ръководена лично от Борисов, тогава личи някакво лично настървение, което така и обаче и до днес остава захлюпено под омертата.
      Пребитите охранители, арестувани с Антонио се пуснати, защото става ясно, че нямат нищо общо със случая, а и са с редовни трудови договори към охранителна фирма. Точно, когато се правят преговорите за даването на откупа, главният секретар на МВР внезапно проглушава медиите, че е поискан откуп от 1 милион и на практика дъни работата на местните бопаджии. После се отрича от думите си. 
      На практика до ареста на Антонио Тунджев и останалите се стига след показания на въпросния чеченец Омар Джумбулатов – Пашата, който е направен „защитен свидетел” и веднага е експулсиран от България. Другите фундаментални доказателства според разследващите са, че по разпечатки на разговори е установено, че Антонио е бил в района на Ябланица, камера пък била заснела, че Тунджев излиза от тунела в района на Правец. Доказателствата са рехави. 
     Антонио лежи няколко месеца в ареста, след което мярката му за неотклонение „задържане под стража” е променена в по-лека. Още докато е в ареста обаче отношенията с Иво Гела се влошават. 
      Интересът към Рубин Коцев идва след като за среди от подземния свят става ясно, че той дължи огромни суми пари – милиони на свои турски бизнес партньори в морския бизнес с кораби. Турците са бесни и пристигат у нас след като нееднократно не успяват да постигнат съгласие с Рубин Коцев да се издължи.
     Антимафиотите засичат една среща в Гранд-хотел „Варна”, където турските бизнесмени сядат на една маса с твърде разнородна сплав от варненски представители на подземния свят, които същевременно имат и легален бизнес. На практика турците опипват почвата за да разберат могат ли да потърсят някакво съдействие за да си върнат милионите, докато чрез този контакт пък нашите герои прихващат най-ценното  - че тук мирише на много пари.
      Тази знакова среща в Шведския хотел всъщност изиграва ключов момент в решението да бъде атакуван Рубин Коцев, но не е била по поръчка на турците.
      След като все пак от Рубин Коцев е взет откуп от половин милион, истинският собственик на парите се губи. Малко след като излиза от ареста Антонио Тунджев напуска страната и заминава за Нова Зеландия. Така гърми първоначалната мълва. По-късно се оказва, че се е устроил в ЮАР, където успява да изтегли и семейството си.
     Разривът с Иво Гела е окончателен. Близки до двамата са категорични, че Гела не е знаел за предприетата „солова” акция на Антонио срещу Рубин Коцев. Дали това обаче действително е така, остава заключено единствено между двамата.
    Иво Гела виртуозно се изтегля от мръсния бизнес и може би е единствения в тоя смъртоносен занаят, който го прави с финеса на виртуозен танцьор. Абсолютно ненатрапчиво, тихо и без никакви резки движения, той изчезва от манежа и се отдава на напълно легален бизнес. Пътува с месеци до Москва и рядко се появява във Варна. Мени коренно външния си имидж и няма помен от култовите му къдрици наръсени с гел. Носи костюми, говори сериозно и подчертано възпитано.
     Кармичната връзка между приятелите обаче боде като с остен.
     В един момент нещо кара Иво Гела да замине при Антонио Тунджев в ЮАР. Търси го по телефона, смразяващия отговор отсреща обаче е: „С теб нямам какво повече да си  кажа”.
    Антонио става изгнаник, тъй като делото му във Варна виси. Близки до него твърдят, че зад граница никак не му е лесно, въпреки че по улицата се носят легенди, че живее като малък Крез. Митологиите обаче за са ехалето. Онези, които познават Антонио, знаят със сигурност, че животът му не е песен.
     Наскоро братството между Гела и Антонио отново е възстановено. Има необясними неща в този живот като приятелството. То може да бъде разстреляно, угнетено, разкъсано от интриги, кавги и ярост, но винаги има нещо някъде там – на дъното на сърцето, което връща всички онези мигове, заради които си  заслужава да кажеш отново – здравей.
     Всезнаещото око на улицата твърди, че Антонио бил готов да се върне в България и дори да излежи присъдата, която може да му стоварят.
     Неведоми са пътищата божии.
     И до днес двамата са символ на твърдата ръка на улицата. Ръка, която даваше хляб, но и държеше в юмрук хаоса, който се развихри след тях. Полицаите също хленчат по тяхното време, както и по това на Данчо Марков. Защото всъщност тези момчета бяха сложили в ред улицата на Варна, вместо ченгетата.
     И колкото и да беше странно, и до днес, същите ченгета изпитваха към тях респект.
     Всички онези, които не познават този тип мъже, си представят злокобни мрачни типове, изтъкани от жестокост и гняв. Всички онези, които имат второ зрение за нещата, можеха да видят слънчения им нрав, понякога безрасъдната влюбеност, доброта и сълзи, които криеха зад черните очила.
    Те също можеха да бъдат прецаквани. И то напълно аджамийски и по селски.
       На една сбирка в Боженци Бацата поръчва агне за здраве на цялата шумна компания, която се весели в райското кътче. Трапезата е сложена в наетата къща, всички са на масата. Агнето се носи от близко село, където  е поръчано да бъде изпечено. Огромната тава пристига и чашите се вдигат по хайдушки.
     Изведнъж Антонио забива ножа в агнето и се оказва, че само кожата му отгоре блести примамливо. Отвътре всичко е повдигнато с дървени пръчки, на които се държи „опаковката” за да не личи, че всъщност агне няма.
    Тези, които очакват, че селяните ще бъдат респектирани моментално, не са били там, за да видят гръмкия смях. И виковете:
Майната му на агнето. Не било писано. Отиваме в кръчмата...
    Така дяволите нахлуват в кръчмата „Тука е така”. 
    В Боженци.

 
 




      










                                    

                                           БЕЛИТЕ ЯКИЧКИ




                                      Той се обърна, прекоси стаята и излезе. Вратата се затвори. Стъпките му се отдалечиха по коридора, облицован с имитация на мрамор. След малко заглъхнаха, но аз продължих да се ослушвам. За какво ли? Дали не ми искаше да спре внезапно, да се обърне, да дойде при мен и да се опита да ме разубеди – да не мисля за него онова, което мислех? Е, не го направи. И повече не го видях.
Повече не видях нито един от тях освен полицаите. Още не е измислен начин да им се каже сбогом. 

                                                        „Дългото сбогуване”, Реймънд Чандлър


















                              




                                
                           Кметът да ти лежи на хълбока

     


         Най-прелестното и шантаво празнуване на новата 1997 година донесе един от най-мрачните и тежки откоси в живота ми. 31 декември 1996 година си играеше със знаците – струваше се 40 дни на взривения бос на СИК Данчо Марков. От улицата, а и от Варна си отиваше една епоха. Поне така си мислехме дни по-късно, когато булевардите бяха осеяни с барикади, народът изваден на мразовития паваж сваляше комунизма за пореден път и стоварваше всичките си комплекси, гняв и злоба върху главата на Жан Виденов.
         Иван Иванов – Дядо ни беше уредил куверти за Гранд-хотел Варна, бяхме наели една стая, и накачулени със закачалки с тоалети аз, Илияна и Петя се вляхме в абсурдния елит на Варна, който беше окупирал Шведския хотел. В онези времена минаваше за страшно баровско да празнуваш Нова година в Шведския. Скудоумната суета, парвенющина и провинциален снобизъм все още не бяха опожарили окончателно нравите. 
        Иван организираше програмата, но с него имахме една особена кармична връзка. И двамата бяхме Стрелци, но това не беше достатъчно. Разбирахме се без думи, можеше да не се видим с години, но това никога нямаше значение за контакта помежду ни. И винаги си казвахме всичко – така безрезервно и отчайващо оголено, че и двамата знаехме – и на Оня свят да отиде единият, ще намери начин за да се върне и да помогне на другия. С Иван сме правели чудеса, колкото и странно да звучи за някои, и на тихия фронт на журналистиката. Той беше виртуозен шоумен и импресарио на шоу-програми, но можеше всичко. Достатъчно беше да ми звънне и да каже от другия край на България: „Звездище, утре те чакам в 10 при мен” и това означаваше, че Стрелците се втурват в поредното страховито приключение. 
       В нощта на 31 декември 1996 срещу 1 януари 1997 Шведския хотел бе събрал всички, за които можете да сетите в морската столица. Всички заведения и огромното фойе на хотела побраха една чудновата, но очарователна смесица от бандити, управленци, бизнесмени, ченгета и редови варненци. Времето беше такова – микс от разнородни подправки. Понякога манджата изгаряше небцето, но никога нямаше да я забравиш, това беше сигурно.
       С Илияна и Петя седяхме на една маса като моми – англичанки и истински се забавлявахме. В дъното на сладкарницата тогавашният областен управител на Варна Кирил Йорданов се беше разположил със своята компания. До него бе втората му впоследствие жена, тогава все още гадже – Бояна. С Киро имах приятелство, което на моменти се люшкаше от кота братство, до паническо бягство от нетова страна. Но за това нататък. 
     Това бе най-хубавата Нова година в живота ми. Празненството беше великолепно и много освободено. Това беше време, в което компаниите се мешеха, всички се познаваха и още не бе настъпил ледения период, в който новоизлюпените парвенюта се бяха помислили за богове и хладно общуваха помежду си, като считаха, че така моментално придобиват някаква класа на поведение. Тогава все още можеше да видиш как на „Тигре, тигре, имаш ли пари” могат да се кършат един до друг уличен герой и депутат без да им мигне окото, че някой утре ще ги изтипоса във вестника. Или пък френетично ще ръкопляскат на Лили Иванова, докато звънтят чашите със „За много години!”. 
     В момента, в който главният секретар на „Мултигруп” Бойко Драганов заедно със Слави Трифонов дойдоха на масата ни за да ни поздравят и дълго се майтапехме, Кирил Йорданов като един типичен Близнак, който умее да изконсумира всеки знак за нечие високопоставено внимание, дойде на крака при нас за да ни покани на масата си. Отказах, но по-късно стана ясно, че от съдбата нямаше отърване.
     Нощта се вихреше като налудничева фиеста и след полунощ се отзовахме на масата на областния управител. Незнайно защо Киро малко диктаторски изстреля Бояна да се качи в хотелската стая, а Иван ни помъкна към бара, в който отбрани люде, продължихме купона. 
     За приятелството си с Киро мога да напиша отделна книга. Нямам идея какво ни направи много близки, може би това, че аз съм си властна и много силна, а той подсъзнателно винаги търсеше такива жени около себе си. Никога не му станах любовница, нито пък имахме такива помисли, въпреки, че враговете му бяха пуснали и такава мълва. Докато беше областен управител Кирил Йорданов почти всеки ден ходех в кабинета му и нищехме както идеите му за града, така и страховете му кое как би могло да бъде възприето. Тогава изобщо не беше модна думичката пиар, но покрай всичко останало, очевидно бях и това по приятелска линия. 
      Кирил е фин и изключително добре възпитан. Произхождащ от старата варненска аристокрация, с немско възпитание, той освен, че има албини, както казват старите варненци, блестеше с ерудиция, интелект и перфектна юридическа култура и кариера. Виртуозната му повратливост и лукавство, типични за Близнака, успяха да го изстрелят във висините на политическата кариера и той направи това, което малцина можеха да завъртят в такъв шейкър – от областен управител, назначен от СДС премина в отбора на БСП, успявайки да убеди Жан Виденов да го остави на поста, по-късно стана депутат от квотата на червените, а на финала – три пъти кмет с марката „независим”, но изцяло подкрепен от БСП. Далеч след като се запознах с Кирил, прочетох, че Близнаците са блестящите лъжци на зодиака. 
        Киро се имаше с Доган, а със същата пластичност веднага успя да се сближи и с Бойко Борисов, когато последният се втурна към върховете на имиджовите рейтинги. Със същата усмивка пленяваше и Симеон Сакскобурготски. Много от варненците наричаха това поведение „фурнаджийска лопата”. В политиката обаче очевидно подобен тип маниер си беше висш пилотаж.
        Като областен управител Кирил Йорданов не крадеше, нито бе обвързан с мощни икономически интереси. Вярно е, че в кабинета му беше влязъл боса на СИК Данчо Марков с грузинските си партньори, но това беше по проект за ро-ро линията Варна – Поти и минаваше за рутинна среща. Вярно е, че Мултигруп изпитваха очевиден интерес към особата на Киро и той си стисна по-късно ръцете с Илия Павлов, но по същия начин го направи и след смъртта му – с ТИМ.
        Всичко трябваше да се случва в името на Варна. Това бе трафарета впрочем, на всички местни полици. Зад кулисите обаче нещата изглеждаха и с едно много съществено допълнение – всичко трябваше да се случва и в името на личните интереси. Като всеки властник около Киро витаеха всякакви слухове и клюки. Познавах го от близо и повечето от тях наистина бяха абсурдни, но имаше и такива, които удряха в десятката. А и той ги подклаждаше с фриволността на хашлак.
        Когато реши за първи път да се кандидатира за кмет на Варна и да се сбори с тогавашния фаворит на СДС Христо Кирчев, го направи като независима кандидатура. Независимостта му обаче приключи след като на балотажа цялата БСП застана официално зад гърба му, начело с тогава изключително силната фигура в червената партия Красимир Премянов. Щабът на Киро бе пълен с всякакви измислени комунистически типове, които се сучеха около него като всезнаещи гурута и имидж-мейкъри. Още преди да загуби с малко от Христо Кирчев се скарахме жестоко с Киро. Тъй като му бях довереното другарче винаги може да влизам при него, когато си поискам. Слушаше ме, но неистовата му амбиция за кариера и власт, го лашкаше в добре режисираните пътеки на задкулисните му „приятели”. Още, когато в щаба се напъхаха всякакви бивши комсомолски величия му се разкрещях, че това ще му изяде главата и че тази подкрепа в онзи момент не бива да бъде така крещящо афиширана. Виждах, че ще загуби точно заради това. И както винаги интуцията неме излъга.
    - Ти малоумен ли си? Кой олигофрен те пусна да отидеш във варненската корабостроителница с лачени обувки и излъскан костюм? – бях го гледала в репортажите как като странно фламинго крачеше бодро сред ряботягите във ватенки. – Облечи се спортно, нормално, тези хора ще те възприемат като извънземен – крещях му, бясна на всичките му пиари, които лапаха безумни пари от спонсорите му и не даваха пет пари как го излагат.
      В резултат Киро направи нещо, което окончателно ме втрещи. Още на следващата вечер на предизборна среща с електората на БСП в голямата зала на Фестивалния комплекс, се появи с дънки, маратонки, поло и червена грейка, като че ли отива да изкачва Мусала. Тогава след лют скандал, тръшнах стъклената врата на щаба му и му казах, че аз съм дотук. Навън, смълчани, сбраните комуняги ме гледаха как изфучах и сигурно след това са пирували с баничките, които „мама”, майката на Киро, ги захранваше. 
      Киро имаше много силна връзка с майка си, която беше уважавана съдийка във Варна. Баща му също бе съдия, но майка му беше онази, която диктуваше парада на Киро. Киро имаше сложен личен живот и отношенията му с жените очевидно минаваше под знака на психологичния комплекс  да търси и едновременно да бяга от властната фигура на майка си в тях. Журналистите бяха изключително толерантни към семейните му неблагополучия. Когато реши да се развежда с първата си жена Даниела, той ме извика в кабинета си, беше областен управител, и притеснено ме попита как ще се приеме това от медиите. 
     Киро и до днес има един ужасен вътрешен страх от това какво се пише за него в пресата. По никакъв начин не можех да го убедя, че след като се пъне да влиза в първите редици на елита на страната, трябва да е готов да лъщи и по първите страници на вестниците. Приятелят ми обаче беше от онази порода властници, които искаха за тях да се пише само хубаво. По това време медиите не бяха добронастроени към първата му съпруга и му казах, че никой няма да го нападне, това са човешки неща и няма от какво да се притеснява. Очевидно обаче е имал за какво да трепери. 
     По време на предизборната кампания ог щаба на конкурента му Христо Кирчев бяха успели да направят едно интервю с бившата му вече съпруга. Интервюто беше убийствено и трябваше да излезе в местния вестник „Народно дело”. В последната минута обаче Христо Кирчев го спира, преценявайки, че скандалът ще бъде невъобразим и интервюто е прекалено гнусно за да види бял свят.
     Тогава избуяха и първите слухове, че Киро е бисексуален. Както е напълно нормално в България, мълвата придоби нечовешки размери. Никога не говорихме открито на тази тема. Той минаваше за плейбой в младите си години като съдия, а и преди да се кандидатира за втори път като кмет на Варна, около него екстрено бе въведена една дългокрака миска. Бояна. Тя стана и втората му съпруга. С тази връзка съдбата присмехулно се изсмя на Киро. Бояна се залюби с финансовия музам-кмет Димо Стоев и след развода им, се омъжи и роди от него. Сагата си беше достойна за латино-сериал. 
      В онази новогодишна нощ Киро беше доста обиколки напред. Около 9,30 часа сутринта излязохме от бара и решихме да ядем шкембе-чорба в механата на хотела. Заведението обаче беше затворено. Това не попречи на Киро да думка по стъклата за да отворят и те наистина го направиха. Ние не бяхме лягали, но хората, които празнуваха нормално, вече се будеха и щъкаха из хотела, насочвайки се към механата, прочута с шкембе-чорбата си. Забелязах един колега от „Народно дело” и мъкнейки Киро се опитах да го вразумя:
    - Киро, моля ти се бе, айде прибирай се горе в стаята, ще те снимат някъде в това състояние. На мен не ми пука, обаче ти си областен управител, майка му стара...
    На Киро не му пукаше. Ставаше обядно време, механата се напълни с хора и накрая цялата тайфа се запътихме към асансьора. Но Киро искаше да продължим и така се отзовахме в нашата стая – цялата златная компания. Петя, която се беше прибрала по-рано се беше излегнала на едно легло и стреснато не успя дори да стане от него. Киро седна до нея и се облегна на хълбока и. Години по-късно Петя се смееше – а иди, обяснявай на някого, че кметът ти е лежал на бедрото.
    Седяхме с Киро един до друг, той ме беше прегърнал, останалите, разположени около масичката наливаха някакви бутилки, извадени от хладилника. И тогава реших да си направя един гаден експеримент. Звъннах по телефона в стаята на Иван – Дядо и му казах: „Иване, хванах едно гадже, направо убийствено, моля ти се направи нещо и уреди някоя стая, защото нали знаеш, че ние сме три в една. Иване, влюбена съм!”. Иван беше приятел, който не се нуждаеше от много обяснения. „Айде бе! Толкова се радвам за тебе, идвам, ей сега, да ти дам ключ”, радостно  извика той в слушалката.
     Както ме беше прегърнал Киро, приказвахме нещо за слуховете и клюките около него.
-  Кире, тъй тъй и целия град говори, че сме любовници, накрая да вземем да си легнем... – смеех се аз и го целунах  по бялата якичка на ризата. Червилото ми се отпечата върху нея като червен разтопен восък. 
      В този момент на врата се почука. Станах да посрещна Иван, никой от останалите в шумотевицата не бе разбрал с кого говоря по телефона. Киро седеше с гръб към вратата. Иван премина през коридора и когато влезе в стаята, очевидно фиксира обекта на моята „влюбеност”. „Добър вечер!” с подчертана дикция произнесе той. Киро се обърна и замръзна. Иван мълчаливо и триумфиращо напусна стаята без да каже дума. Киро като че внезапно изтрезня, стана и цялата му компания също се надигна моментално. И изксочи навън без да каже даже чао.
      Иван имаше огромно влияние над Киро. Години по-късно Кирил щеше да постъпи и с него така, както направи с всички онези, които бяха до него истински неподправено и му пазеха гърба – щеше да го отлъчи с ледено безразличие от приятелския си кръг. Кирето, както го наричах по алюзия със скечовете на Мартина Вачкова и Точно Токмакчиев, не обичаше неудобните очевидци. И в името на кариерата чистите му приятелства отиваха, смачкани на топка, в кошчето.
      Много е странно, че българите особено много държат на безупречното поведение на властниците си, когато трябва да търсят доводи за да ги оплюват. И някак подозрително лицемерно забравят, че те са изтъкани от същите греховности, слабости и комплекси. Всички размахваха пръст, че Киро пиел много, а в същото време, самите те не изтрезняваха. 
     Киро беше като всички останали – сложен пъзел от качества и недостатъци, чувствителен и раним, понякога оголен до белезненост. Рядко любвеобвилен, по детински вироглав и щурав, но в същото време хладно прагматичен и опасно хитър, влизайки в ролята на Пилат Понтийски. Приемах го и с добрите, и с лошите страни, защото знаех, че дълбоко в него има нещо чисто и добро, просто му трябваше малко кураж за да го извади на показ и да не се свени да го покаже. Мъкнала съм го на гръб до дома му като боен другар, плакал е на рамото ми, самотен, оплют, загубил някоя битка. И в това нямаше нищо срамно, защото винаги, когато плаче от безсилие един мъж, трябва да има до него жена, която да му каже – ти си страхотен и можеш, вдигай глава, стани и тръгвай, защото победите са за теб. 
      С Киро имахме удивителни приключения. Близнакът в него бе ужасяващо двойствен и от една страна шеташе свободно като груви, от друга – бе скован в квадратната рамка на областния управител, депутата, кмета... Знаех кога е на две – започне ли да се вдига на пръсти и да пружинира, това беше знак. Когато на маса запретнеше ръкави, следваше мъжката тирада, че ще им разкаже играта на тия крадци, гадове и всички останали, които са тръгнали срещу него. Имало е случаи, в които посрещахме утрото на пъпа на Варна, в заведението на Димо Главата. Хората отиваха на работа, а ние, осъмнали в кръчмата, крояхме планове как ще превземем властта и за всички ще стане хубаво. После се оказваше, че Киро си е оставил колата на паркинга на Спортна зала, а вътре му е портфейла, взимах едно такси, отивах до там, отключвах колата, взимах портфейла, връщах се и го карах пак с таксито в дома му. Слушали сме Бийтълс, никога не отвръщахме очи от бездомно куче. Това беше истинският Кирил Йорданов – пълнокръвен, а не нарисуван в захаросаните вестникарски дописки, които той така много харесваше, но които нямаха нищо общо с това, което е.
     След като претърпя провал на първите си кандидат-кметски избори, Киро стана депутат. И докато цяла Варна се бе снишила под ботуша на Командирското чедо Добрин Митев, той се подвизаваше в парламента. Срещахме се често, тогава, когато си идваше и когато аз пътувах до столицата. Киро не се разболя от звездната болест на депутатството. Беше си същия. При едно от пътуванията ми до столицата бяхме заедно с журналиста Антон Луков. Бяха ни поканили на един семинар за съдени журналисти, а ние двамата имахме печален опит в това поприще. По същото време в София бе и колежката от „Труд” Юлия Кунева. С Антон и Юлия се обадихме на Киро и той веднага дойде. По едно време Тони тръгна да се среща с Георги Илиев, с когото си бяха дружки от спортния му период в борбата, а ние с Киро и Юлия цяла нощ обикаляхме кръчмите. Киро беше един от нас. Все още.
      Докато беше депутат, една вечер ми се обади от столицата.
     - Откраднаха ми Мерцедеса – тихо и спокойно изрече.
Развъртях телефоните, той очевидно правеше същото. Накрая ми каза, че дори е направена връзка с Големия Маргин и се иска откуп за 8 000 марки.
        - Няма да ги дам, а и няма как да го направя, все пак съм депутат и ако   се чуе нещо, съм свършен. – реши Киро и това беше наистина най-разумното.
     Така си остана без Мерцедес. Много по-късно, когато бе в апогея на варненското си кметуване, общината купи един поръчков Мерцедес, чийто фукарски номер бе с пет единици. Пресата, където можеше да се напише нещо срещу него, го оплю катастрофално. Тогава, изненадващо за всички, го защитих аз, която му бях върл критик. И написах една статия – „Албинито на кмета”. Никой от тези журналисти не посмя да напише и ред за далаверите на общинарите и за приятелския кръг, вихрещ се там, но с настървение написаха дописките си за кметския мерцедес. А когато всякакви варненски боклуци с аргарни физиономии можеха да карат бентлита и простакеси със съмнителен произход форсираха лъскави джипове, на Киро наистина му отиваше да кара Мерцедес. 
     Още в първите месеци на 1999 година Киро беше наясно със себе си, че отново ще се кандидатира за кмет на Варна. Една вечер, много късно, малко преди полунощ ми се обади и пристигна вкъщи с две бутилки вино. Беше ходил на някаква важна среща и имаше нужда да говори с някого, а ние с него можехме да си говорим с часове. До призори обсъждахме ситуацията. Още никой нямаше и хабер, че той отново ще води битка за кметското място. Бяха сатрапните времена на Добрин Митев и сие, и във Варна се говореше полу шепнешком. Тогава Киро ми каза нещо, което звучеше абсурдно, но си бе абосолютна истина. Беше провел разговори с Евгений Бакърджиев, по онова време министър от правителството на Костов, който му бе гарантирал негласна подкрепа на част и от сините. Тогава видимо синята власт бе монолитна, но май само видимо. Бях сигурна, че ще спечели изборите във Варна, въпреки че това в този откъс от време звучеше налудничаво. Командира и кохортата на Добрин Митев държеше всичко в юмрук, и Добрин не криеше амбицията си да седне на кметския стол. Интуицията ми обаче и журналистическия ми нюх знаеше, че всеки, който е решил да владее по диктаторски, помислил се за бог, се срутва. Просто Господ го удря по тиквата и му казва: ей, момченце, не така, хайде сега, върни се в първи клас за да разбереш, че не можеш да бъдеш най-великия.
       Киро минаваше през всички вълни – на еуфорията, отчаянието, на надеждата и интригата. Опитваше се да играе изправен, но често рухваше в неочаквани дупки. През всичкото това време обаче запазваше вроденият си циничен прагматизъм да използва всеки, който му е нужен. Срещаше се с хора от всякакви среди, но и около него напъплиха жадните за власт и алчни за дивиденти. Всеки, който заставаше на пътя му, Киро приемаше като враг, но в същото време умееше неподражаемо светски да не показва това, дори играеше лицемерната роля на партньор. 
       Една събота направихме среща с бившия шеф на Държавна сигурност ва Варна Петър Пенев. Киро дойде с колата си, качихме се и той реши да кара извън града. Помислих си, че ще се скрием някъде извън Варна на спокойно кафе. Киро обаче шофираше по стария път за Девня и обикаляхме като луди из околията. Разговаряхме докато пътувахме. Той беше изключително притеснен от кандидатурата за кмет на варненския адвокат Бориклав Ралчев. Емоционално твърдеше, че зад нея стои ДПС и ни разказваше как като областен управител на среща в Евксиноград останал изумен каква история му е споделил тогавашния военен министър Александър Сталийски. Според нея Сталийски не искал и да чуе за Борислав Ралчев, тъй като го смятал за доносник. 
     Въртяхме се по пътищата и аз останах изумена, че не спряхме никъде за да говорим спокойно. Всъщност на тази среща нищо съществено не се случи, нито пък нещо произлезе от нея. 
      Години по-късно обаче, целият този маршрут се повтори с дясната ръка на Киро в общината като кмет – тогавашният шеф на „Обществен ред и сигурност” Павлин Павлов. След като Кирил го разкара от общината в началото на втория си мандат, Павлин поиска среща с мен и историята се повтори под индиго – обакаляхме по същите пътища, докато той ми разказваше неща, за които до този момент бе мълчал като риба, свързани с кметуването на Киро. Номерът с автомобила, трасето и обикалянето беше типично ченгеджийски и целеше някой да не ни следи или подслушва. 
      Тогава си обясних и избора на Киро при онази среща – някой го бе научил как да „се пази”. И този някой беше Павлин Павлов, който по онова време му влизаше все по-дълбоко под кожата и заедно с една група го обсебиха напълно. Киро започна да отбягва верните си дружки, лека полека се оттегли и от мен, въпреки че всеки ден се чувахме. 
     Малко преди изборите ми се обади и ме помоли да мисля за читави хора и да нахвърля имена, с които да сформира общинарски екип.  Още тогава му бях казала, че аз нищо не искам, въпреки че той ръкомахаше как щели сме да направим една дирекция „връзки с обществеността”. Никога не можех да си представя, че мога да работя подобна глупотевина, да седя на едно бюро и да се правя на пресаташе и му го заявих в прав текст. Исках само едно – да ме оставят да работя спокойно журналистическата си професия след всичко, което бях преживяла по времето на Командира. 
      Когато стана кмет и аз бях един от най-върлите му критици, приятелският му кръг разпространяваше гнусната мълва, че съм го „плюела”, защото Кирил не бил ме направил пресаташе. Тези алчни блюдолизци нямаха и представа от това, което ме свързваше с Киро и бяха на светлинни години от живота ми в журналистиката – аз бях просто винаги опозиция на всяка власт.
      Безкрайните предварителни обещания и афиширани подкрепи за кандидатурата му от десетки партийки и интереси, доведоха Киро до това, че спечелвайки изборите, той стана заложник през първия си мандат на абсурдни кадрови компромиси. През втория, когато вече успя да надвие над тях, кръгът около него окончателно се затвори. 
       С властта Киро се променяше. Видимо говореше неразбираемо. Той винаги е имал проблем с изказа, професионално деформиран от юридическата му практика, но витиеватата му реч натежаваше все по-остро. Около него се бе сформирал един приятелски кръг, през който минаваха всички обществени поръчки и доходоносни проекти. Киро стисна ръце и с ТИМ, без които по никакъв начин не би просъществувал толкова дълго на кметския стол. 
       Варна наистина ставаше все по-добре устроена. Беше и „най-добрия град за живеене”. Под лъскавата фасада обаче клокочеше корупция, интереси, една обвързаност, през която трябваше да преминеш с базука за да пробиеш кордона. Цанко и Радо, две-три фирми, през които минаваше златната яма на поръчките за ремонти, машината бе смазана брилянтно. Всичко се изпипваше перфектно законово, а и Киро живееше в нечуван медиен комфорт. От общината течаха милиони за реклами към медиите, кметът пишеше през ден огромни платени писма до съгражданите си, а ако някой си позволеше да го перне през устата с някоя преминала ситото публикация, той вдигаше телефона на главния редактор и всичко на бързо се оправяше. В един момент самите журналисти си наложиха автоцензура и загубиха какъвто и да е мерак за остро перо спрямо общината. Хонораро-потокът течеше, сладникавите дописки – също.
       Преди да вдигне шампионската купа с победата си на първите избори, както ме бе накарал да му търся имена за екипа, Киро престана да ми се обажда. Знаех, че зиналите хиени, които го бяха накачулили, бяха изчислили, че първият човек от когото трябва да го отделят, трябваше да бъда аз. Имах влияние върху него, а и никога не му спестявах истината. Тези хора, нямаха нужда от някой, който да им диша във врата. В деня, в който трябваше да даде пресконференция за да обяви тези, с които би управлявал, му се обадих аз.
     -    Как си бе, котьооо? – възкликна Киро, но гласът му не беше същия.
        -  Ами разбрах, че днес даваш пресконференция, можеше да ме поканиш...
     -  Оооо, нали знаеш какво е, напълно съм потънал във всякакви срещи и не не знам къде съм... – Киро правеше резки паузи между изреченията и това беше знак, че май нямаме още какво да си кажем. – Ама, разбира се, че си поканена...
      Не отидох. Бях дотук. На ред идваха Цанковци, Радовци, Павлинпавловци, Димостоевци и така нататък, и така нататък. Много от старите бойни другари на Киро бяха отсвирени по същия кадифен начин. А това си беше в реда на нещата. Властта бе друга орбита – в нея приятелството се измерваше с интереси, струващи пари, с политика, измерваща се във византийство, с лицемерие и двуличност, даващи престиж.
      Никога нищо не поисках от него. Чувахме се рядко, когато ме хващаше бяс от някое отсечено дърво. Когато отсякоха дърветата в градинката на „Севастопол” написах убийствен материал срещу него. Просто не можех да повярвам, че Кирил, когото познавах, може да извърши всичко това и оправданията в пресата, че клоните падали върху бебетата и едва ли не ги убивали, ме докарваха до страховит гняв. Не минавах дълго време през градинката, един от символите на Варна. Стълбовета на дърветата се бяха врязали в небето като бесилки. Фирмата за озеленяване, която осъществяваше проекта обаче бе близка до семейството на Киро с третата му съпруга – рускинята Елена Валеева. Тогава Киро ме потърси. Чрез секретарката си. И поиска да ми даде интервю. Направих едно голямо интервю, в което той надълго и широко обясняваше как било в Швейцария, Италия, Германия и как така се случвало по целия европейски свят. Обеща да ме прати, в която държава си избера за да видя и да снимам каква била практиката с рязането на короните на дърветата. Колкото вие заминахте на обещаното пътешествие от кмета, толкова и аз го направих.
      Да, днес лека полека дърветата раззеленяват листи. Оформени и фризирани като на матрица обаче, те никога нямаше да имат духа на онази градинка, чиито волни сенки носеха послания. 
      С две думи – от градинката на Севастопол остана вкус все едно пиеш уиски в пластмасова чаша.
      Рускинята Елена Валеева бе по имперски амбициозна и аз със симпатия я наричах Екатерина Велика. Тя наложи на Киро друг облик и го извади окончателно от чара на свободолюбието. Въпреки че Кирил се качи на мотор, въртеше бясно педалите на велосипеда, снимаше се по трико и по плувки, това не беше свобода, а лъскава картинка от списание, някак твърде лъскава за да е истинска. Киро сменяше скоростно стандарта, къща в чужбина, къща тук, времената бяха други, а и „Екатерина Велика” бе от онези жени, за които важеше правилото – или ще те вдигне в небесата, или ще те срути на паважа. На Кирил все по тясно му ставаше на кметското кресло и дори се захласна по президенството. Това обаче е друга бира, все още в изпотена чаша, с много преливаща пяна.
      На едно от посещенията на Кирил Йорданов в Мадрид се случва така, че улици на града са разкопани заради ремонт. „Кирил встречает, а Мадрид разкапает”, удивена е  Елена Валеева и това като че ли е мярката, в която е вкаран Киро. 
      На последните парламентарни избори през 2009 година лидерът на „Ред, законност и справедливост” Яне Янев го нареди в класацията на корумпираните кметове и го нарече „фараон”. Понеже познавах душичката на Киро, просто следях с усмивка какво точно ще направи. Кметът излезе с едно платено огромно послание в пресата, в което обаче не си позволи да посочи името на Яне Янев и в типичния си витиеват стил неразбрано обясняваше на варненци какво точно е направил за града.
      По време на една от пресконференциите на Яне във Варна му зададох много остри въпроси и единият от тях бе свързан с това, защо дойде във Варна, изстреля, че кметът Кирил Йорданов е фараон, обеща скандални разкрития и после млъкна като насран. Яне отговори напълно неадекватно, че имало разработки на ДАНС за финансови измами за ДДС на стойност 20 милиона и лаф не обели за Киро. Един час след пресконференцията на мобилния ми телефон се обади секретарката на Кирил
-    Г-жо Томова, кметът Кирил Йорданов иска да разговаря с Вас...
        Киро умееше да подчертава дистанцията.
Оуууу, как си? – приповдигнато весело се обади гласът му. – Ти сега разбра ли, че не аз съм взел тези 20 милиона?
     В първия момент изобщо не разбрах какво точно иска да ми каже. Главата ми бучеше от нерви покрай сайта ми afera.bg и това, че отвсякъде ме заграждаха и спираха рекламите, а и едни мощни мъже ми танцуваха по психиката.
  -   Не мога да разбера какво ми казваш...
  -  Защо го зададе този  въпрос, за да пишат утре всички, че съм откраднал 20 милиона ли? – схванах, че става реч за пресконференцията на Яне. 
  -    Тези, които така бързо те осведомяват, май пак не са били в час. Или ако си прослушал записа на пресконференцията, нищо не си разбрал. Зададох най-логичния въпрос на Яне защо идва във Варна и нарича кмета корумпиран и фараон, не вади никакви доказателства за това, обещава ги, идва втори път и мълчи като гъз. Тези 20 милиона са негова интерпретация и не касаят теб. 
       Киро естествено умираше от притеснение. Познавах го и знаех, че го влудяваше всяка критика.
 Аз го следя под лупа и когато свърши капманията ще реагирам – отвърна Киро.
     Знаех, че нищо няма да направи. Знаех и с кои кръгове беше свързан Яне Янев, така че и да искаше да го съди, на варненския кмет много фино щеше да му бъде намекнато, да махне великодушно с ръка. 
Киро, първо прочети материала, който ще напиша довечера и тогава ще говорим дали съм го направила нарочно, или не. Аз съм журналист и просто задавам въпроси, а това, че другите мълчат на пресконференция и не питат, си е техен проблем. Айде, когато си свободен обади се да се видим...
    Знаех, че никога няма да е свободен.
Ами аз заминавам да участвам в едно предаване на БНТ, че отдавна ме канят и все им отказвам, и тогава ...
    Той живееше от пиар-предаване в пиар-статия. Останалото беше пълнеж. А на мен се обаждаше директно просто защото нямах шеф. Ако имах, със сигурност първо щеше да звънне на него.
     Както се беше случило след спречкване и кръстосване на сабите с районния кмет на „Приморски” Пламен Градинаров. Пламен бе рядко стойностен пич и мъжкар за човек на кметски пост. След като Пламен се озъбва на Киро, кметът звъни на боса на ТИМ Марин Митев, знаейки, че с Пламен са приятели. 
      Марин в същото време е на сафари в Африка. Въпреки това Кирил успява да го открие и в Африка и да му се оплаче.
      В политиката, бизнеса и властта е така. 
      А в сърцето ми винаги ще има едно топло място за Киро, защото сърцето не признава сафарита, когато е било сърце на приятел.



    Добрин Митев и „златните пясъци” на Командирските велможи



       Новата 1997 година беляза един от най-злите периоди на живота ми. Двете взаимно изключващи се поговорки „Всяко зло не идва само” и „Всяко зло за добро” ме преследваха, мятащи по мен своите камъни. Оказа се, че и двете удивително са си на мястото точно, когато трябва. Бяха ми прекратили договора от в. „Черноморие”. Мъжът, когото много обичах, ми би шута. 
       В замяна на това обаче в България свистеше революция и въпреки възторжените крясъци, необяснимо защо интуицията ми надушваше твърде много газирани мехурчета в чашите с шампанско. Метежът носеше на вълната на властта Иван Костов и усмивките на сините все по-бързо се озъбваха. Ако някой ми беше казал тогава, че в цялата си журналистическа кариера от 1990-та насам ще преживея такива сатрапни времена, навярно щях да то пратя на Сатурн, откъдето сигурно идва. Човек обаче никога не знае кога Господ му готви най-коварно тежките  изпитания.
       Ако скандално означаваше да вадиш истини на бял свят, със сигурност бяха скандална журналистка, както ми бяха лепнали етикетчето във Варна. Такива като мен не ги канеха на работа, нито им предлагаха престижни длъжности. Гилдията не ме обичаше, а и аз си бях дръпната, вироглава, трудно правех компромиси и така и не се научих на правилна дипломатичност. Тръшках врати и никога не слушах майка ми, която с чистосърдечна загриженост мъдруваше – никога не затваряй една врата до края, не знаеш кога може да ти се наложи да я открехнеш пак. 
       Седях вкъщи, информацията течеше към мен отвсякъде, но нямаше къде да пиша. Медийните кепенци бяха залостени и някак смирено дълбоко в сърцето си дори се бях простила с журналистиката. Докато не ме срещна Радостин Паприков, тогавашен кореспондент на „24 часа” и отговорен редактор на местното приложение на вестника за Варна. Радо бе  широкоскроен, артистичен, носеше един удивително свободен дух и го харесвах. Предложи ми да пиша на хонорар в местния „24 часа” и тъй като проекта щял да се разширява, тенденцията бе да получа постоянен трудов договор. Това беше едно прелестно редакционно време – имах свободата да пиша без цензура и да се смея с пълно гърло на бутилка вино с Радо и Цанко Цанев, един страхотен чешит в българската журналистика, с който бачкахме бюро до бюро.
       Хубавото време обаче бързо бе накълцано на евтина кайма. Първо разкараха мен от „24 часа”, после Радо беше нечисто изместен от длъжността отговорен редактор на регионалното издание и аз отново влязох във фризера. Няколко години по-късно Радостин почина. Неприлично млад. Той носеше в себе си злокобна болест. Дни преди да си отиде, нямах представа, че е толкова зле. Дори не знаех, че лежи в болница. Докато ближех раните си от поредната си професионална катастрофа, получих от него есемес. Тогава бях издала последния брой на седмичника „167 часа Варна”, който правех и на последната страница бях написала удивително самонадеяно: „Ще се върна!”. 
        Съобщението от Радостин бе трогателно. Пишеше ми, че е сигурен, че ще се върна в журналистиката, защото без такива като мен, тя няма да е същата и ще очаква това с цялото сърце. През това време е умирал. 
        След три дни се потресох от новината, че трябваше да застана пред ковчега му и да не знам какво точно да му кажа.
        Август, 1998 година: вечерна маса в ресторант „Морско око” на Златни пясъци. Попадам в компания на висши офицери от Националната служба за сигурност – доста по-късно ще разбера кой кой е от тях. През тази вечер те с нищо няма да подсказват, че са контразузнавачи, нито пък ще афишират защо точно на Златни пясъци си пият бялото вино. Разговорът ще се люшка между туризма, данъците, туристите, калпавите туроператори, докато влезе в обикновеното нашенско русло: кой какви ги върши и защо. А на една маса, както и да я въртиш и сучеш, все става дума за ченгета. Особено във Варна и особено за т.нар. „софийска бригада”. Седящият до мене иронично присвива очи:
Е, к,во толкова сте се заяли с колегата, бе? Малко дръпнат си е,
обаче бачка... Ама, иначе съм потресен от това, че Павлин /става дума за Павлин Павлов – тогава служител на РСС – Варна по направление руско, чеченско/ са го уволнили дисциплинарно...
   Сега е мой ред иронично да присвия очи и да се усмихна. Опитвам се
да пробутам неангажирано, като какво би станало например, ако бял свят види договор, чрез който държавната фирма „Златни пясъци” плаща масрафа на висши ченгета от РДВР – Варна. Учудено събеседникът ми отсича:
  - Ако такъв договор излезе на бял свят, смятай, че Бонев пада.
Договорът видя бял свят. Нито Богомил Бонев, нито полк. Иван Стефанов – шеф на „софийската бригада”, оглавяваща РДВР – Варна, паднаха. Тръгна си окръжният прокурор на Варна Георги Аврамов, който заведе проверка, и който нееднократно изтърпя боботенето от Горе: забрави за случая!
 Една по една медиите, по късните цинично простодушни признания на
Надежда Михайлова, бяха затворени. Никой не биваше да знае колко пари изтичат от държавните фирми, колко мангизи пътуват по партийната схема, колко валута бе издоена за изборите. 
 Председателят на СДС – Варна Добрин Митев бе едно от любимите
сини „деца” на съпругата на Иван Костов – Елена Костова. Добрин бе човекът на Командира във Варна и след взимането на властта, бе назначен за областен управител на морската столица. Помнех появата на Добрин в култовото кафене „При лъвчето” в сградата, където се помещаваше при създаването си СДС – Варна. Появи се по шорти, с бели чорапи и дълга опашка, вързана с бяло ластиче. Никой не знаеше нищо за това момче, освен, че е нередовен учител в Девня. Не блестеше нито с чар, нито с харизма, нито с дар слово. По-скоро свит и комплексиран още на пръв взор, а ако употребиш и вътрешното си зрение за нещата, би могъл просто да го скъсаш като билетче за междуселски автобус. Никой  не подозираше как точно това незврачно момче години по-късно щеше да държи Варна в железен юмрук без да и даде глътка въздух.
    С издигането си във властта, Добрин все повече забравяше откъде е
тръгнал и губеше всякакви ориентири накъде се е запътил. Докато Добрин Митев сам се мултиплицираше в един варненски Иван Костов, съпругата му – варненската актриса Илияна Даскалова веднага зае твърде бездарната провинциална театрална поза на една местна Елена Костова. Костова направи Фондация „Бъдеще за България”, Илияна Даскалова – инициатива „Равни под слънцето”. Названието „Равни под слънцето” обаче иронично асоциираше кръга на Добрин Митев и шумоленето на банкноти около него. Впрочем, след всички позпозно отразявани дарения и прояви на „Равни под слънцето”, никой никъде не отчете ясно и точно колко пари се дадоха и къде потънаха. 
         В една от кампаниите по събирането на средства на „Равни под слънцето” неколцина бизнесмени се оплакват във варненска редакция, че са смутени след като разбрали на чия сметка трябва да бъдат приведени парите. И споделят, че посочената им сметка в ДСК е поименна, на името на пресаташето на областния управител. „Равни под слънцето” се роди година и половина преди местните избори, в които Добрин Митев реши да става кмет на Варна, в разгара на битката между кръга на Митев и този на варненския кмет, също седесар, Христо Кирчев. 
    Докато кръгът на Добин Митев си играеха на равни под слънцето,
голяма част от варненци живееха в перманентно слънчено затъмнение. Послушното момче Добрин Митев действаше като посредника и като местния шериф. Корупцията цъфтеше в т.нар. масова и касова приватизация, парите хвърчаха под и над масата, мизите бяха железни, а комисионните още по виртуозно регулирани. Имаше за всички: от най-високото, през „Раковски” 134, чак до най-дребните риби във Варна, които също направиха пачки, за които не бяха и сънували, докато се мотаеха из Повеляново, или в барчето на „Електрон”. 
        Прокуратура, следствие и полиция гледаха в съвсем друга посока. На тях им поставен друг ракурс – удряйте тия, дето много знаят и искат да се набутат там, където вече сме ние. Изпратената от вътрешния министър Богомил Бонев „софийска бригада”, начело с полк. Иван Стефанов, която оглави РДВР – Варна, направо проспа приватизацията на Златни пясъци и не си мръдна пръста да види какво става в БМФ, в пристанището и митницата. 
    Когато публикувах черно на бяло договора, сключен между
ръководството на държавата фирма „Златни пясъци” АД и РДВР – Варна, според който висшите ченгета от „софийската бригада” ядяха и пиеха на корем безплатно, благодарение на служебни раздадени карти, полк. Иван Стефанов има циничната наглост да каже в интервю, че толкова много работели, че се налагало дори да  закупят специални канчета, с които да се хранели през нощта. По случая с изнесения договор бе образувана прокурорска проверка от тогавашния шеф на Окръжна прокуратура Георги Аврамов. От София го натискаха да я спре, да я потули и когато не успяха да му превият ината, направо си иззеха проверката в столицата, за да потъне в нечии чекмеджета. Дума не обели тогава и главният прокурор Никола Филчев, който като пристигнеше във Варна на посещение не пропускаше да посети кабинета на областния управител Добрин Митев. Дума не обели Филчев и за супервозилата, конфискувани на митницата и взети на ангро за лична употреба от Областната управа – Варна. 
   Софрите на ченгетата на Златните обаче щяха да останат най-малкия
кахър, в сравнение с разпродаването на парче на най-красивия курорт от българското Черноморие – Златни пясъци.
    Полицаите и прокурорите, верни до унизителност на властта на
Командира, непростимо си затвориха очите пред престъплението, извършено с приватизацията на Златни пясъци. Парите за приватизация бяха раздавани на приближени фирми под формата на извършване на ремонти и те със същите пари участваха в приватизацията. На практика първото ниво бе „скритата приватизация” на туристическия комплекс.
    Директор на държавната туристическа фирма бе Николай Недков,
доверен пудел на кръга около Добрин Митев и послушник на най-важния човек, който парцелираше Златните – Славчо Христов. Приятелят на Бай Миле и на Иван Костов едновременно. Следях под лупа какво се случва на Златните далеч преди комплекса да бъде официално приватизиран. Скритите процеси там бяха шокиращи. 
        Публикувах в местния „24 часа” всички опити как чрез подставени строителни фирми се овладяват бъдещите обекти, приватизирани от приятелските ръчички на Командира. Радостин Паприков вече не оглавяваше местната редакция на „24 часа”, а отговорната редакторка се наричаше Росица Пенкова. В един от материалите си бях написала, че Добрин Митев е пътувал в чужбина на почивка, което той опроверга. Не тази дописка обаче ми отряза окончателно главата. 
   След поредица от публикации, свързани със скритата  приватизация
на Златни пясъци, една късна вечер се прибрах от работа и докато дъвчех безсмислено парче сирене, телефонът ми удари с упокоен камбанен звън.
Въпреки че през целия ден в редакцията бяхме заедно с шефката Росица Пенкова, тя така и не намери начин да избяга от лукавостта и да ме погледне в очите. 
        - Веси, извинявай, какво правиш? – гласът на Росица бе мазно любезен. 
   -  Нищо, токущо се прибирам – очаквах, че нещо се е случило и трябва
да го отразявам. Нещо наистина се бе случило. Повече никога нямаше да отразявам за „24 часа”.
Ами, виж сега, обади ми се главният редактор Валери Найденов /
тогава главен редактор на „24 часа”/. Има устна заповед да не пишеш повече във вестника...
   По всевъзможни начини ме бяха гонили и наритвали от редакции, но
този наистина беше фантастично измекярски.
   - Какво значи устна заповед, мога ли да получа писмена такава? И
защо е забранено да пиша в „24 часа”, ако бих могла все пак да получа някакво обяснение? – питах напълно бзсмислено.
Заради Златни пясъци... Добрин Митев се обадил на министъра на
туризма и търговията Валентин Василев, а той пък се обадил на главният редактор Валери Найденов... И... Просто исках да знаеш...Писмена заповед няма как да получиш.
    Малко преди този епизод, един късокрак посланик на Добрин Митев
беше поискал среща с мен и в прав текст ми беше предал следното: „Спри да пишеш за Златните, защото с всички начини и средства ще бъдеш премахната!”. Малко по-късно мой приятел от подземния свят ми се обади твърде тревожен и ми предаде, че някакви типове щели да ми подпалват апартамента. Молеше ме да не пиша за Златните, защото ставало страшно и наистина ще ме подпалят.
         Сега, навярно трябва да бъда благодарна на Валери Найденов, защото ако тогава беше проявил честност и чест и бе ме защитил, можеше и да не мога да пиша тези редове, потрошена от нечии „неизвестни извършители”. 
    Впрочем по-късно шефът на Златните Николай Недков беше пребит,
и извършителите така и не се намериха. Всички посветени в сагата на Златни пясъци бяха обаче убедени, че побоят е дошъл от чорбаджиите на Недков, свързани със Славчо Христов, заради конфликт за пари. Междувременно Недков си беше построил палат в близкото село Приселци. По това време това си беше новина, дори и по Барековски.
    Веднага след като ми беше забранено да пиша в „24 часа” дадох
пресконференция пред колегите си от Варна. Истинската ми цел бе да ги предупредя, че се случва нещо ужасно опасно, и че утре всеки един, който реши да напише истината, може да свърши и по зле от мен.   Пресконференцията беше пълен фарс. 
         Доверените журналисти на Добрин Митев нескрито ме нападнаха, а лично пресаташе Спас Спасов стриктно следеше в ъгъла на залата какво се случва. Бях дамгосана. След пресконференцията на масата в съседна кръчма, седнаха с мен единствено колежката ми от „Труд” Юлия Кунева и Любомир Живков. Малко по-късно преживях и това колегите ми да погребат жива, а някои от тях дори да не ме поздравяват по улиците за да не би да ги помислят за мои приятели. Зловещите чукове в иначе гръмко прокламираните антикомунистически глави свистяха с невероятна сила. Пресаташето на Добрин Митев Спас Спасов заведе дело срещу мен заради публикация и ме размаза като конфитюр в местен вестник в огромна публикация, в която аз и Държавна сигурност сме в световен заговор срещу удивителната демокрация на управлението на Иван Костов. Никога не приемах тези неща на живот и смърт. Дори някъде дълбоко в душата си им се смеех като дете. Със Спас бяхме като ученици в едни компании, той беше едно чувствително и страхотно интелигентно момче. С особен финес. Съдбата по-късно отново ни пресрещна по коловозите. Преди 10 ноември, все още учех българска филология, когато кандидатствах за работа в тогавашния варненски седмичник „Полет”. За длъжността имаше конкурс. Бях публикувала стихове и два-три материала във вестника и още приподаването на документите самият главен редактор на вестника в прав текст ми каза да не се явявам на конкурса. Спести ми унижението, защото ме харесвал като перо, но конкурсът бил вече предрешен. Много по-късно разбрах, че на работа бе взет тогава Спас Спасов. Имаше чичо номенклатурен кадър на партията. Нямах дори и сянка на обида от това, което се случи тогава. Харесвах Спас като перо, но никога не разбрах как е възможно една идея да те фанатизира толкова зада загубиш периферното си зрение.
   Приватизацията на Златни пясъци се случи точно така, както пишех.
Хотели, ресторанти и всички останали обекти бяха разпродадени на подставени лица. Истинският собственик на комплекса обаче в сянка бе Славчо Христов и така е и до днес – без неговата дума там не може да се се премести и саксия. 
       Зад хотелите и заведенията лъскаха  безброй имена, а зад подставените фирми и гларусите, кръжащи над туристическия комплекс, можеха да изграчат истинските собственици.
       Маджо, Славчо Христов, Костов, Ахмед Доган, фамилията на Милен Велчев, Маргините, Красимир Премянов, бай Миле...Хотели по-късно имаше всеки новобогаташ, близък до този приятелски кръг, защото Златни пясъци се превърна в една воняща, отвратителна сторителна площадка.  
        На едно от първите събрания на вече приватизиранато туристическо дружество един от местните собственици на заведение први опит да предложи да се съберат истинските акционери на дружеството за да се реши какво да се прави с инфраструктурата на комплекса. И моментално е сръган от един от бившите шефове на Гранд-хотел Варна Димитър Димитров, вече покойник, който му изсъсква: „Как си представяш тук да дойдат Костов, Маджо, Доган и още куп величия, и да седнат с теб на една маса?!”.
    Златни пясъци се превърна в едно бетонно гето. Строеше  се така като
че ли утре ще свърши края на света и всички натъпкани в хотелите си ще излетят право при Господ за да има къде да си топят краката в Рая. Уникалната зеленина и инфраструктура на комплекса бе окончателно затрита. Терасите си дишаха във врата и грозотията бе толкова страховита, че варненци, които помнят златното бижу, не рядко стъпват там за да не вият от мъка от видяното. Уникалната зеленина, която отличаваше Златни пясъци от всички останали морски туристически комплекси бе отсечеа от алчните комлексарски парвенюшки амбиции – всеки да построи хотел.
     Години наред, а и днес, никой не е виждал черно на бяло
приватизационния договор за Златни пясъци. Дори и Община – Варна, дори и кметът. Едва, когато се оказва, че морето около комплекса може да се напълни  с лайна, защото липсва ефективна пречиствателна станция, стана ясно, че Златни пясъци  е продаден заедно с цялата инфраструктура – улици, тротоари, зеленина, всичко. Златни пясъци бе превърнато във феодално владение. И дори по едно време наглостта на  чорбаджиите му стигна дотам, че  искаха на комплекса  да бъде даден  статут на отделно селище.
     Това бе „ювелирната” приватизация на Костов – Командира, а докато
туристическото дружество бе държавно от там бяха източвани и мощни пари за избори и за правилната политическа централа. 
      Когато Костов падна от власт с отвращение четях купищата
страници с „разследвания”, които изписаха „24 часа” и „Труд” за мръсната приватизация на Златни пясъци. Нещо, което бях разследвала точно тогава, когато трябваше и когато се случваше. Журналистиката у нас обаче винаги вадеше брадвите, когато някой паднеше от власт. Преди това, точно, когато трябваше да прави своите журналистически разследвания и да громи лъжите и престъпленията, лижеше задниците на управляващите. Това бе ужасяващото неписано правило на българската журналистика.
    Само пет дни след като Добрин Митев загуби кметските избори по
телефона ми се обади главният редактор на „Черноморие” Петър Тодоров. Вестникът вече беше купен от ТИМ. Същият Петър Тодоров, който ме бе изхвърлил от вестника, пак по заръка на ТИМ, година преди местните избори за да не объркам вещо „светлия образ” на Добрин Митев и Командира.
  - Весе, предлагаме ти една поредица за Добрин Митев и всичко около неговия кръг. Сега вече може...
        Сега вече може. Защо, по дяволите, винаги пишех, когато не можеше?
        Преди да ме изхвърлят от „24 часа” получих още един як ритник.  Добрин Митев и кохортата му се готвеше за местните избори и пробойните трябваше да бъдат запушени.  Няколко месеца преди това журналистът Любомир Живков ми се обади и ми предаде предложение от страна на телевизия МСАТ, която е собственост на ТИМ, за публицистично предаване, в което да участвам заедно с колежките от „Труд” Юлия Кунева и Невяна Троянска. Предаването трябваше да бъде седмично и да върви под заглавието „Спешно отделение”. Поставих моментално условия, че не може да има никаква цензура и някой да ни реди сценария, съгласиха учудващо бързо и започнахме. Хонорарът ни бе по 25 лева на предаване и след като то пожъна невероятен успех, аз, която съм толкова смотана в пазаренето за себе си, успях да вдигна двойно хонорара, благодарение на това, че ставаше дума и за колежките ми.
        Не знам дали някъде в България е имало телевизия, която да е дала такава свобода на едно предаване. Никой от МСАТ нямаше и представа за какво ще говорим и какви разкрития ще правим всеки четвъртък от 20 часа. Изричното ми условие бе предаването да бъде на живо. Водеше го Петя Стефанова, която сега работи в bTV и освен всичко друго, опиянени от свободата, която ни бе дадена, истински се забавлявахме. В началото дори не знаехме помежду си какво ще говори другата. С времето обаче всичко си дойде на мястото и с Юлия и Невяна направихме фурор. Вадехме в прав текст далавери и скандали, свързани с управлението на Варна, а по улиците ни поздравяваха и ни стискаха ръцете.
         В едно от предаванията хвърлихме истинска бомба. Бяхме се сдобили с един специален апарат, чрез който можеше да проверяваме дали телефоните се подслушват. Първо направихме това в редакциите на „24 часа” и „Труд”. Оказа се, че чисти са единствено телефоните на отдел „Реклама”. Останалите – светнаха. Дамашните телефони на Юлия и Невяна бяха чисти, но моят – „звънтеше” отвсякъде. Последва невъобразим скандал. Още пишех за „24 часа” и по нареждане на тогавашната заместник - главна редакторка Венелина Гочева трябваше да напиша „конфидециален” доклад как точно се е случило това със специалния уред, кои телефони са проверени и ред други подробности. Докладът бил нужен за шефовете на ВАЦ. Никога по-късно не разбрах какво точно са направили с тази информация босовете на ВАЦ. В един момент обаче ВАЦ-овете газети сдъвкаха темата. 
       След като показахме уреда по телевизията, общественият елит на Варна, който и без това стенеше под пресата на Добрин Митев и сие, полудя. Всички ни викаха да проверяваме телефоните им. В интерес на истината, не всички индикараха подслушване. Кметове, съдии, прокурори, че даже и ченгета тихо шушукаха в слушалките – моля ти се, ела да видим дали съм закачен...
       Оказа се, че в общината, в съда, в прокуратурата и телефони на неудобни за властта лица, са сложени под контрол. Скандалът се раздуха шумно и нямаше как МВР да не реагира. 
      Една вечер на телефона ми се обади тогавашният шеф на полицията Георги Живков и поиска веднага да отида пред РДВР – Варна, защото шефа му полк. Иван Стефанов ни чакал за среща. Същият номер бе приложен и на Юлия, и на Невяна. Изскочили на пожар, трите се събрахме пред дирекцията и зачакахме някой да ни покани вътре. Висяхме там поне 40 минути, но нямаше признак на никакъв живот вътре в сградата на полицията. В един момент с колата си пристигна Георги Живков и някак напълно несмаслено започна да се оправдава и извинява, че се объркал, и че искал да ни каже не 9 часа тази вечер, а 9 часа на другия ден сутринта. Дори любезно ни предложи с автомобила си да ни върне по домовете. Никога не разбрах защо трябваше да бъдем извадени на пожар от къщите си онази вечер. На следващия ден обаче ме порази една реплика на полк. Иван Стефанов на моето остро възражение за какво е бил този цирк предната вечер: „Ами като си пиеш вечер ракията сама вкъщи, така е...”. Не пиех ракия, но пък наистина живеех сама. Не исках да изпадам в параноята, че някой може да е влизал в дома ми.  
       На следващата сутрин митичният полк. Стефанов ни прие в кабинета си. Невяна бе желязна, моментално извади един репортерски магнитофон и с жест на империатрица го сложи на масата.  Ама сега ще се записваме ли, тънко усмихнат се обади шефа на контраразузнаването Орлин Станчев. Ще се записваме, уникално спокойна се впери в очите му Невяна. Бяхме подали жалби до РДВР – Варна, че сме подслушвани и само за ден, от там със скоростта на светлината,  в официално писмо ни отговориха, че такова нещо като подслушване „след направена проверка” не установено. Само, дето не бяха написали, че сме луди. Но по всичко личеше, че са уплашени.
       Полк. Иван Стефанов, облечен във винено червен костюм от турска пясъчна коприна втерщяващо си вдигна крака върху бюрото, нави крачола си и ни показа косматия си крак.
 - Колкото ми е обръснат крака, толкова сте подслушвани! – разхили се той мазно.
  Всъщност това беше шефът на РДВР – Варна, пратен от Костов и
Богомил Бонев във Варна – един джандар с навит крачол на панталона върху бюрото, показващ гордо косматия си крак на журналистите. Нагло. Високомерно. Просташки арогантно. Полк. Стефанов бе един селяшки тип софиянец, който се изживяваше като че ли оглавява Скотланд ярд. Викахме му Гаргамелов заради удивителния нос, който носеше. Държеше се  нагло и хашлашки в стил ранен коньовичар. 
       След срещата, чиято основна цел бе всъщност как ченгетата да ни вземат апарата, по тяхно желание отидохме в редакцията на в. „Труд” заедно с един софиянец, екстрено пристигнал от столичното МВР за случая. Той се представи като „експерта Григор”. По-късно научихме, че това всъщност е шефа на ДОТИ Григор Григоров, който очевидно заради скандала, завихрен от нас, бе пратен да „успокои топката”. 
        „Експертът Григор” през цялото време искаше да му предоставим апарата, който имаме, за да го проверяли службите и цинично предложи ако искаме срещу заплащане на МВР, те можели да проверят дали редакционните ни телефони и помещенията ни са чисти от бръмбари.
      Не дадохме апарата. Военна прокуратура се сви на кълбо и нищо не
направи по заведените от нас жалби. Седмици преди да направим това журналистическо разследване, един служител на Регионалната служба за сигурност във Варна ме потърси по телефона. Обаждането беше странно, тъй като ми говореше като на гадже и даже фриволно ми каза: ей сета, идвам... Наистина дойде, но не влезе в дома ми. Останахме на етажната площадка и тогава ме предупреди да се пазя, че има разработка за мен, откъде ми идва информацията и кои са ми източниците. Три месеца по-късно ченгето елегантно бе принудено да  напусне органите на МВР.
     Обръчът се затягаше страховито. Наближаваше края на 1998 година,
а кохортата на Добрин Митев се готвеше за местните избори за да ръкоположи за кмет на града любимото партийно  чедо на Командира. Всички пробойни трябваше да бъдат затъкнати. В МСАТ изкарахме славно, но кратко време на пълна свобода на словото. 
          Един четвъртък пристигнахме преди ефир на живото предаване „Спешно отделение” в телевизията. Предаването започваше в 20 часа, но цареше подозрително мъртвило. На входа охраната ме уведоми, че не можел да ме пусне, защото доколкото знаел, нямало да има предаване. Главният редактор го нямаше. Директорът на МСАТ Ангел Киряков се беше покрил. „Няма ли някой, който да излезе и да ни каже, че спират предаването?”, се разярих аз. Момчето от охраната вдигаше безпомощно рамене. Телефоните на всички шефове на телевизията бяха изключени. Така безславно, като мръсни кучета тихомълком бяхме изгонени от телевизията и вместо да влезем в ефир, заседнахме в една квартална кръчма  пред ледени чаши с бира. 
     Такъв миши страх цареше, че дори не ни погледнаха в очите и
съвсем по мъжки да ни кажат – дотук бяхме, благодарим, обаче повече не може. Телевизията не даде никакво обяснение и на зрителите защо предаването изчезна внезапно от ефир. И без обяснение обаче на варненци им беше ясно какво точно се случва. Много по-късно разбрах, че кръга на Митев е поставил до стената босовете на МСАТ – ТИМ и ги е заплашил, че ще бъде отнет лиценза на телевизията. Имаше обаче и още нещо – тимаджии виртуазно си бяха осребрили интереса чрез ураганното ни предаване и бяха успели да получат някои хотелски „екстри” на Златни пясъци.
     Една година бях зазидана между четири стени. Нито една медия не
само не пожела да пиша за нея, но и повечето ми колеги дори не ме поздравяваха и гледаха гузно да отвърнат очи, когато ме срещнат. Единственият човек от колегите ми, който ми помагаше и не се отказа от мен бе Юлия Кунева от „Труд”. Информацията към мен течеше и аз и връщах приятелския жест като и я давах, защото нямаше къде да я напиша. Повечето неща обаче нямаше как да минат.  Живеех на ръба не само  крадейки от джобовете на баща ми стотинки за цигари, но психически – бяха успели да ме залепят като досадна хлебарка за стената. 
         Другият ми „брат по оръжие” бе Антон Луков, който тогава бе пресаташе на варненския кмет Христо Кирчев. С Тони през годините имахме бурни и страстни отношения, белязващи всяко ярко приятелство. Минавали сме през яростни битки един с друг, острили сме перото си с такъв хъс един срещу друг, че ако ни анализираше някой психоаналитик, със сигурност щеше да установи, че между нас винаги е имало особена връзка – на силни барутлии, които са родени да водят битки, и които като хъшове никога не се даваха без бой. Никога не съм се сърдила истински на Антон, защото има откъси от време в едно приятелство, които белязват стойността му, каквото и да последва нататък. А Антон бе един от онези, който не се уплаши и не си продаде задника на Добрин, Командира и сие. Въпреки че беше син и можеше да се сниши докато отмине бурята. Антон бе и човекът, който по-късно ми предложи да пиша в електронното му издание „Днес плюс” по един материал седмично. Плащаше ми 50 лева на месец, но това нямаше значение. Благодарна му бях за ръката сред един град пълен със свирепи нокти, драпащи към гърлото ти.
    В началото войната между сините кръгове в СДС – Варна беше
старателно укривана и лютата нетърпимост между Христо Кирчев и Добрин Митев не бе така афиширана. С времето обаче нещата станаха толкова нетърпими, че Варна се превърна буквално във фронт – от едната страна беше лагерът на Кирчев, който с времето се разширяваше, а от другата – кръга около Добрин Митев. Варненският ъндърграунд, превърнал се в мощен бизнес кръг, с онзи уличен инстинкт, който никога не лъже, надуши гладните вълчи апетити на Добриновото обкръжение и тотално се отдръпна. Въпреки че именно тези среди във всички избори досега във Варна щедро и направо ларж сипеха пари в предизборната каса на СДС – Варна. 
    Добрин Митев им обяви война, но не заради пясъка в
очите, наречен битка с престъпността и мафията, а просто за да бъдат изместени от бизнеса. И защото отказаха да плащат рекет. За правилната синя централа. Вживяването на Добрин Митев като военоначалник на малката си послушна армийка не само го направи в собствените му очи недосегаем, но и съвсем запуши ушите му, за да чуе предупрежденията, най-главното от които: не можеш единствено и само да отваряш фронтове за битки и войни, по-важното умение е от враговете си да съумееш да направиш съюзници.
    Сивият кардинал на Добрин Митев се казваше Веселин Динков. Една злокобна фигура, която му дърпаше умело конците отзад. Още през
1991 година той е спряган за човек на Станка Райчева. Тогава Веселин Динков, въпреки че е безпартиен, странно присъства в Районната избирателна комисия – Варна като представител на БСП. Когато Динков успява да влезе под кожата на Добин Митев този документ изчезва дори от архивите на РИК – Варна. Както обикновено се случва обаче подобни скрити документи винаги излизат на бял свят. И ние в предаването „Спешно отделение” го размахме тържествено заедно с доклад на тогавашния председател на СДС – Варна, който се жалва от действията на Веселин Динков против СДС. Оригиналът бе „дръпнат” от РИК – Варна, обаче динковистите не бяха се сетили да го изчистят от синята централа. Копието от документа ни бе предоставен от Антон Луков. Той също имаше своите брилянтни източници. Динков имаше джандарски нрав и се опитваше да прави свои служби под шапката на официалните. Точно Динков измисли една „пощенска кутия 300”, в която варненци можеха да пращат сигнали срещу корупцията, и която на практика бе параван за да може „софийската бригада” да мачка по поръчка неудобните за хората на Командира, най-вече гравитиращи около кръга на Христо Кирчев. 
    В списъкът на Веселин Динков един по един бяха зачерквани
имената на Иван Чолаков, Красимир Ангелов, Милен Колев, Свилен Спасов и куп бизнесмени, журналисти и общественици, които не пожелаха да слугуват на Добриновия феодализъм. Чолаков бе зам-кмет на Христо Кирчев и го хванаха с подкуп, за който му дадоха присъда от 18 години – нечувана за всички съдебни времена. Красимир Ангелов и Милен Колев бяха арестувани уж за далавери и след време бяха оневинени напълно. От заместник – областен управител Веселин Динков се превръщаше в нещо средно между неопитен оперативен работник и откровен джандар. Събираше на „съвещания” шефовете на полицията, данъчното, ХЕИ, пожарната и директно се посочваше: тези – под ножа! Стигна се дотам, че Динков прави опити неколкократно и за срещи с бившия шеф на БОП – Варна полк. Стамо Стамов. Накрая успява и директно, и безпардонно настоява: Искам всичко, което знаеш и имаш за ТИМ! Динков използва факта, че Стамов бе ударен подло и не обичаше тимаджии. Полковникът обаче отказва да участва в мръсната игра на сивия кардинал на Добрин.
    В един момент свръхамбициозният Веселин Динков падна по
стълбите в дома си. Или поне така бе представен офиицално индидента с него. Дали Динков падна, или някой го бутна, така и не стана ясно, но Добрин Митев разярено излезе пред медиите и обяви, че това е опит за убийство, докато шефът на полицията полк. Иван Стефанов първо се ската хитро, после отрече, че това може да се нарече опит за убийство. Самият Добрин Митев беше вече успял да внуши на близкото си обкръжение, че Веселин Динков е мозъчният „Ким Филби”, а всъщност сивият му кардинал дори нямаше нищо общо с инспектор Стрезов. Овладяната от тях власт обаче беше една ужасяваща машина, която можеше да смачка всеки по пътя си, стига той да влезе в списъка на тези, които не са от „нашите”.
    Около Добрин Митев със самочувствието на хванали Господа за
шлифера консумираха властта Васко Василев, удачно наричан Васко – Касичката и Любо Роев, който беше тамадата на общинската фирма „Пазари”, превърната в дойна крава на синята централа. Нищо не можеше обаче да се случи без „софийската бригада”, пратена лично от Костов през заповед на Богомил Бонев и оглавявана от полк. Иван Стефанов.
    Благодарение на създадената „пощенска кутия 300” за да се
легализират офицално доносите, изгърмяха тогавашните шефове на БОП и РСС – Олег Атанасов и Иван Иванов. Много по-късно ще стане ясно, шефът на службите е разкаран, защото навлиза в дълбоките води на приватизацията на хотел „Черно море”, където не трябва да се пипа. „Софийската бригада” работи по план  и реже главите на неудобните за властта на Дибрин Митев, но истинската и задача е да опъне непромокаем чадър над ограбването и приватизацията на „Златни пясъци”.
     Добрин Митев толкова се хареса в ролята на Командира, че дори го задмина и една прекрасна късна сутрин събра главните редактори на местните медии на „капачка уиски” за да им съобщи фундаментална новина, че се оженил за актрисата Илияна Даскалова в Ню Йорк, а кумове му били Веселин Динков и съпругата му. На журналистите бяха раздадени снимки от американското събитие и им бе разказано упоително как младоженците слушали Рей Чарлз в клуб на живо. Удоволствието по-късно се установи в разследване на Валери Станков, е било платено от унгарската фирма RAT, а сделката е оформена с посредническото на „Агрополихим” АД. Унгарската фирма има изключително съмнителни отношения с държавната фирма, които ощетяват „Агрополихим”. Официалната сума, която бе посочена за сватбата бе 22 000 долара. През това време „Агрополихим” АД се източва като за световно, за да бъде приватизирано пак от властта на Командира. 
         Парвенющината на Добрин Митев и съпругата му отвратиха варненци, но никой не смееше да отвори уста. В града цареше злокобна тишина. С приближаването на изборите Добрин Митев изсипа грандиозни пари – ликът му светеше от купища билбордове, сутрин, обед и вечер телевизиите отчитаха колко е велик, добър и успешен политик. Журналистика нямаше, тя се отлагаше за по-добри времена. 
        Добрин Митев и кръгът му наистина нанесе сатрапен удар върху свободата на словото и печата във Варна. Всички журналисти го понесоха по различен начин. А някои пък изобщо не разбраха, че е имало и такова земетресение. За тях по-важното бе хонораропотокът да тече. Точно когато  Варненската корабостроителница бе срината, същите тези медии мълчаха, а там се хранеха 5 000 гърла. 
     На първия тур на местните избори през 1999 година Добрин Митев
взе съкрушителен аванс пред Кирил Йорданов. Парите, страхът, омерзението, превърнало се в пиримирение, си бяха казали думата, но варненци след като видяха, че Добрин наистина е на път  да им стане кмет, се ужасиха. И направиха нещо, което Костов сигурно ще помни и в следващия си живот – шибнаха шамар на „Истината е нашата сила” и пратиха Митев в забвение. А от Варна стартира и краха на управлението на Командира.
    Никога не съм приемала така лично избори. Затворена вкъщи от
година, следях резултатите по телевизията и когато обявиха, че Добрин Митев губи някакви камъни затрополиха надолу в душата ми. Със страховита сила се носеха навътре, докато не извадиха сълзите. Плачех сама. На глас. Като изгубено дете в морето, съзряло миража на брега.
         Змията обаче продължаваше да съска. 
         Добрин заведе 11 прокурорски преписки срещу мои публикации и 5 на колегата ми, големия поет Валери Станков. През ден ходехме в Икономическа полицията на разпити и ровеха нас, а не проверяваха изнесените афери, безбразия и далавери. Икономическа полиция се оглавяваше от едно от недоразумения на „софийската бригада” Данчо Кочов. Полицията работеше все още за Командира, който пък продължаваше да държи властта в юмрук. Едва когато Добрин Митев попадна по ударите на закона за незаконна замяна на имот и далавери в качеството му на областен управител на Варна, внезапно същата тази  Икономическа полиция забрави всички преписки срещу мен и Валери.
   Добрин не успя да чуе ефективната си присъда от съда, защото
междувременно успя да избяга от България в Нова Зеландия. След него с децата, страната напусна и съпругата му Илияна Даскалова, отпътувайки при него. Далеч преди това спецслужбите знаеха вече за сметка в чужбина, с която е можел да оперира Добрин Митев. Как така го изпусна прокуратурата и до днес официално не стана ясно, но прокуратурата умее да служи на този, на който трябва в определени моменти.
    Години по-късно исках да разбера от сподвижниците на Добрин къде
точно е емигрирал за да опитам да установя връзка с него. Исках да проведа един човешки разговор, отдалечен от онова страшно време. Никога не успях да открия координатите му. За сметка на това обаче съдбата ме срещна очи в очи с тогавашния вътрешен министър Богомил Бонев и шефа на НСБОП – Кирил Радев.
    Бонев бе създал вече своята Гражданска партия и се целеше в
президентския стол. Обади ми се негов приятел от Варна – Ивайло Рачев, който искаше да помогна в кампанията им, силно притеснен от това как ще бъде приет Бонев на варненска територия след всички зулуми, извършени в града от изпратената от него „софийска бригада”. Казах му:
   - Ивайло, преди да ти помогна, искам среща с Бонев и Радев на четири очи. Знам какво да им кажа.
  Дни по-късно Ивайло ме закара в Добрич, където се срещнах с двамата
генерали на Костов. На масата пред чаша фреш, седяхме аз, Богомил Бонев, Кирил Радев и Ивайло Рачев. Дори и късно – бяха ми паднали на гюме. И излях цялото си омерзение от това, което преживяхме във Варна от ботуша на „софийската им бригада” и управлението на протежето на Костов – Добрин Митев. 
       Бях безпощадна. И за миг не ми дожаля за Бонев, който ме слушаше внимателно и с всяко мое изречение пламваше и се изчервяваше като ученик. Когато обаче ми каза, че дори не е знаел, че в телевизия МСАТ са влезли барети с автомати, побеснях:
Какъв министър на вътрешните работи сте бил тогава? И как ще
застанете пред варненци за да ги убедите, че ще бъдете най-добрия президент на света?
  Кирил Радев седеше, хванал се за главата и дори не ме поглеждаше в
очите. Тогава Бонев ми призна, че не той, а лично Иван Костов му е наредил по телефона, докато е пътувал за Бургас, моментално да уволни предишното ръководство на РДВР – Варна и да въдвори „софийската бригада”. Те твърдяха, че не са знаели какво се случва във Варна. Ега ти властта, като вътрешния министър на едно правителство и шефът на БОП не знаят какви безобразия стават в един от най-знаковите градове на България. Не им вярвах. 
        По-късно Бонев и Радев наистина станаха едни от най-големите критици на Костов. Но това се бе случило ужасно късно. Едва, когато Костов се освободи от тях.
   След като буквално ги смазах с историята си, Бонев погледна Кирил
Радев и отрони:
   - Да се ебем у ченгетата... 






Мешена салата: побои, рушвети, купени избори, Темида без превръзка на очите 



      „Според чл.39 ал. 1 и ал.2 от Конституцията на България „всеки има право да изразява мнение и да го разпространява чрез слово – писмено и устно, чрез звук, изображение, или друг начин...Това право не може да се използва за накърняване на правата и доброто име на другиго. В решение №7/4.06.1996 г. по конституционно дело №1/96 се посочва: „Това конституционно ограничение не означава, че не може да бъде осъществявана публична критика, особено на политически фигури, държавни служители и държавни органи”... В молбата си до ВРП свидетелят прокурор Иван Тодоров иска извършване „на незабавна проверка по изясняване на обстоятелствата, свързани с клеветническите твърдения на Александър Багаев и реализиране на наказателна отговорност на същия... Безспорно е, че всеки има право на защита на своето име и чест, стига със собственото си поведение /действия и бездействия/ да не е спомогнал за формирането на изразеното мнение особено, когато е действал в качеството си на висшестоящо длъжностно лице, какъвто е контретния случай...”.
Това е трошичка от подробните мотиви на съдия Галин Костов към оправдателната присъда, която той постанови за Александър Багаев, изправен пред съда за клевета от прокурор Иван Тодоров за изявленията му в интервюто „Прокурорът Иван Тодоров ме натисна да натопя полк. Стамов, че е корумпиран!”.
Напускайки съдийството по своя воля Галин Костов остави кратер след себе си, в който танцуваха фриволно куп съдии, лишени от характер и кураж да шамаросат статуквото. 
Ако можеше днес да надникне в картинката на родната ни съдебна система, възторгът на Остап Бендер, че ледът се пука, пука се ледът, господа съдебни заседатели, щеше да премине в еуфория, въпреки че съвременността беляза доста негови прераждания, но никога толкова „конгениални”, по любимия му израз. Иначе ледът на съдебната власт толкова зловещо ще се пропука в последните години, че всеки, който стъпи върху него, ще рискува не само сгромолясване, но и напълно, и безвъзвратно удавяне.
С годините във Варна постепенно ще се оформи една особена финансова олигархия, ще се нароят бизнес групировки, ще избуят ъндърграунд – босове, които вече все по-умело ще дърпат конците на местните политически централи и власт. Парите лека-полека ще престанат да миришат, а предложенията, на които не можеш да откажеш, ще завалят като топъл дъжд. От недолюбвана и презирана, съдебната власт ще стане най-желана. За опитомяване и контрол. И не само от мутрите, но и от „белите якички”.
Варненските управляващи ще движат задкулисните лостове на съдебният пъзел с все по-сигурна ръка. Скандалните дела, заведени около варненския кмет Христо Кирчев – заради подписването неправомерно на служебни паспорти и заради вилното селище „Абатко”, ще набъбват със сантиметри, докато малко преди местните избори внезапно „ще потънат” в дълбоката сянка. Прокурорките по тях Ружа Големанова и Ангелина Митева недотам елегантно ще бъдат поставени на място. По-късно внезапното и ракетно изхвърчане във властта до шеф на Разузнаването, на никому неговорещия нищо във Варна голобрад юрист Димо Гяуров, под сурдинка ще бъде свързвано повече с името на съпругата му – тогавашна прокурорка в Районна прокуратура Венелина Гяурова, която също имала дан в „офертата” по Кирчевите дела. Димо Гяуров ще се събуди депутат, без преди това някой и да го е чувал в СДС – Варна. 
Все по-често местната съдебна власт няма да може да излиза от подозрителния си облик на чевръста „когато трябва” и на напълно разсеяна, щом става дума за управници. Ако изобщо се извие буря, то тя по правило отшумява в чаша вода. Точно, както с драстичния случай с неправомерно обсебените, конфискувани от митницата луксозни возила, ползвани от Областна управа по времето на Добрин Митев. И докато редови следователи, прокурори и съдии изнервено ще се блъскат в смазаната машина на политическа зависимост и безуспешно ще правят опити да надигнат глави, своята брюкселска дантела ще плете корупцията. И тя няма да има нищо общо с бутилката коняк и кутията с шоколадови бонбони. В „златното” прокурорско време, когато изменението на мярките за неотклонение ще са в ръцете на прокурорите, доста от тях набързо и видимо ще сменят стандарта на живот, а и автомобилите си. Тарифите на всички прекрасно се знаят от ъндърграунда. Към тях като екстри има и пищни софри. Някои прокурорки пък директно ще джиткат с автоджамбази и въпреки че пътищата на любовта са неведоми, никога няма да се отказват от професията за сметка на „греховната” връзка.
Висшата топка на дискредитирането на съдебната независима власт обаче ще останат поръчковите разследвания и дела. Поръчковите съдебни „постановки” могат да бъдат както политически, така и чисто икономически., но почти винаги ще се преплитат. Властта с голяма буква, както и достатъчната власт на мощните бизнесимперии, също подплатени с политическо удобство, няма да могат да минат при „разчистването на сметки” без магистратите. Във Варна и до днес ще остане като емблема своеобразната зависимост на прокуратура от полицията. 
Прокурори и висши ченгета ще са вплетени в една на места крайно мръсна игра и зависими един от друг, ще удивляват с пълната симбиоза между иначе независимата съдебна власт и изпълнителната – подчинена на политическа власт. По правило поръчките ще стартират от разработки на МВР и след арестите ще преминават по веригата – удобни прокурори, следствие, дознатели, съд. Всяка поръчка за елиминиране на тоя или оня ще бъде пропагандирана умело, но в повечето случаи у наблюдаващите ще оставя вкуса на горчив бадем, защото рано или късно последствията ще лъснат -  че бадемът е отровен.
Една от най-цветните битки в кулоарите на местната съдебна власт се водеше между тогавашната председателка на Окръжния съд Душана Здравкова и шефката на Районния съд Миглена Тачева. От близки приятелки те преминаха през всички фази на война, достойна за латино-сериал. Близостта им бе обект на пикантни клюки и слухове, свързани със сескуалния им живот. И докато бяха неразделни и бавно, и полека овладяваха и двете съдилища, Душана и Миглена точно като в разтрогната интимна връзка, поведоха щурм една срещу друга.
Миглена Тачева бе безспорно уважаваната. Работохоличка, мъжко момиче, при което няма шест-пет и човек, който за когото щом стане дума за работа, не съществува термина „това не може да стане”. Душана Здравкова бе на другия полюс – фриволна, обвита в облака повече на думите, отколкото на рязкото действие, тя примираше по „европейските проекти” и непрекъснато живееше в образа едва ли не на еврокомисар, отколкото на действен съдия. По варненските съдебни кюшета можеше да се чуе камара от версии за скарването между Душана и Миглена. Съдийките, назначени не без водещата роля и на двете, бяха разделени на лагери и в един период атмосферата във Варненския окръжен съд стана режеща като бръснарско ножче.
Никой обаче не смееше да гъкне на висок глас. Защото с едно перване на ръката на Душана и можеше да мине в девета глуха завинаги. Душана пресичаше журналистическа ми съдба като черна котка. И никога нямах рефлекса на време да я усетя да се обърна, да плюя три пъти, и да тръгна по друг маршрут.
Един петък ми се обади пресаташето на Варненския окръжен съд Елена Бангиева с една странна покана. Душана любезно моли да дойдеш в кабинета и в събота в 11 часа, предаде Елена и буквално ме хвърли в потрес, тъй като с Душана по никакъв начин не бяхме затоплили отношения. 
Надушвах неприятности, но влязох в капана.
Сградата на съда беше затворена в съботния ден и Елена ми отключи вратата. В кабинета на председателката на Варненския окръжен съд цареше трескаво въодушевление. Душана, малко хаотична като маниери и приповдигната като изказ, ме посрещна така като че ли сме сестри. Подозрителната и добронамереност изглеждаше отчайващо естествена. Имаше нещо изумително в това да посрещнеш журналистката, кято си ритал по какълчетата неспортсменски с усмивка, само защото тя е парченцето от пъзела, който ти трябва за да консумираш замисления си сценарий.  Душана възбудено се разхождаше из кабинета и на глътки отпиваше от порцеланова чаша за чай. Сред колежките и вървеше усилено мълвата, че е яростен фен на шампанското и го пие в порцеланова чаша от чай за да не бие на очи. В кабинета имаше още една млада жена, пред която бяха разстелени папки, очевидно от съдебно дело, и тя със забодена глава в тях, старателно преписваше документи. Душана ми връчи един лист с нарисувана схема на фирми, свързани една с друга със стрелкички. Най-отгоре пишеше „Феста холдинг”.
Нищо не разбирах още, но спокойно изчаквах в еуфорията на несвързани обяснения, да схвана истинската цел на замисляното мероприятие. Душана с патос говореше, че това е безобразие, ама пълно безобразие! Че нямало да пререгистрира във Варненския окръжен съд „Феста холдинг”. Какво си въобразявала Петя Славова, нямало да стане, ако трябва щяла да ги бави до безкрайност, но нямало да стане, и това е, вихрено сипеше думи като разпилени пуканки Душана и възбудено забождаше маникюра си в кутийките от схемата. Всъщност, тези кутийки представляваха мрежа от дъщерни фирми на „Феста холдинг”, някои от които регистрирани в офшорни зони като Кипър. Опитах се логично да попитам къде тук е престъплението, защото все пак за да откажеш да  регистрираш някаква фирма, трябва да го направиш с някакъв мотив. Душана обаче нямаше конкретен отговор, изтъкваше, че имало офшорни фирми и не можеше ясно, точно и категорично да ми обясни какво всъщност иска.
Все пак се оказа, че „Феста” е подала документи за пререгистрация в Търговското отделение. Регистрацията се бавеше от месеци и вече бе ясно защо – Душана Здравкова емоциално отказваше това да се случи. Преглеждайки схемата, която ми бе дадена, и която впрочем, бе размножена в още няколко екземпляра, се опитах да и опонирам, че не виждам каквото и да е нарушение, или престъпление във всичко и все пак искам да знам, ако тя като председател на Варненския окръжен съд  вижда някакво драстично нарушение, защо  не сезира прокуратурата.
Душана обаче не ме слушаше. Тя правеше график и според него „едната статия трябва да излезе в средата на седмицата в местен вестник, а другата в петък като пирон в централната преса, за да се подържа огъня”. Още следващия петък, прочитайки в.”168 часа” с огромен чаршаф, разгромяващ „Феста холдинт”, разбрах кое е било прилежното момиче, което преписваше от папките с предоставените и дела. 
Взех схемата, нарисувана за „Феста” и преди да се измъкна от кабинета на Душана, тя ме посъветва, че е добре в материла, който трябва да подготвя да вкарам и информацията, че точно от „Нефтинвест банк”, свързана с Петя Славова чрез Денис Ершов, течали куфарчета с пари към Добрин Митев по предизборната му кампания. 
Бях втрещена. Същата Душана ли, която заедно с удобните си съдии, ме бяха осъдили за пълни глупости,  щеше да ме спасява утре, ако напишех подобно „творение”, неподплатено с никакви доказателства?!
Не написах този материал. 
Ако го бях направила, щях да се изхрача върху себе си. Не бих го написала и срещу най-големия си враг, защото трябваше да се самоубия като журналист, нищо, че поръчката идваше не от престъпник, не от мутра, не от „лошите”, а от една от „добрите” - председателката на Варненския окръжен съд.
Онова, което обаче ме изуми бе абсолютното усещане за недосегаемост у Душана и увереността и, че това, което вършеше в кабинета си в онзи съботен почивен ден за съда, е напълно в реда на нещата. Кабинетът и бе превърнат в стратегически щаб за рагромяването на една частна фирма, само защото тя мразеше Петя Славова. А я мразеше, тъй като Петя Славова, собственичката на „Феста холдинг”, бе в добри и приятелски отношения с Миглена Тачева.
Реших, че трябва да се срещна със „страшилището” Петя Славова. И се обадих на Миглена. Миглена беше шокирана от това, което чу, но запази хладнокръвие и и прави чест, че не показа никакво лично отношение, нито нападна злостно Душана. Обеща, че ще предаде на Петя Славова, че искам среща с нея. След няколко дни видях очите на Петя Славова. Разговаряхме дълго и тъй като аз никога не съм си падала по сладникавите раздумки, от упор и зададох въпроса как ще коментира слуховете, че Душана Здравкова ревнува от отношенията им с Миглена Тачева. Петя Славова се разсмя с глас и повдигна грациозно ръце в трогателна безпомощност:
- Но аз тази жена изобщо не я познавам! – говореше за Душана Здравкова – И не мога по никакъв начин да разбера защо се случва цялото това недоразумение... Нищо нередно няма в регистрирането на „Феста холдинг”, наистина чакаме от месеци и регистрацията не се случва, но това, което чувам е просто ужасно...
Дни по-късно във варненския вестник „Черноморие” се появи цяла страница материал, с цитираната схема на Душана Здравкова. Душана все пак бе пробила на местна почва. В петък пък, както бе замислено по график още по-голяма „разработка” излезе във в. „168 часа”. Случаят стигна до Висшия съдебен съвет, но от това нищо не произлезе. „Феста холдинг” сама реши да изтегли документацията си от Варненския окръжен съд и се регистрира в Бургас. Така Варна се лиши от един от най-големите си данъкоплатци.
Душана в известен смисъл бе шармантна като поведение. Още с ръкополагането на Бойко Борисов като главен секретар на МВР тя пърхаше около него, когато той пристигаше във Варна, обокновено с тогавашния шеф на НСБОП Румен Миланов. Покойният окръжен прокурор Лъчезар Добрилов ми е разкавал каква неистова суетня е настъпвала, когато в кабинета и влизал Бойко Борисов. Благодарение на тази вярност демонстрирана на главния секретар на МВР, председателката на Окръжния съд – Варна след като вече не заемаше тази длъжност, стана и учредител на граждандското сдружение на ГЕРБ. Много по-късно тя влезе в конфликт с местното ръководство на партията ГЕРБ, а очевидно и с централното, и въпреки че бе евродепутат от ГЕРБ, отношенията и с любимия Бойко се скапаха. Душана бе изхвърлена от възможността на ликува във властта след победата на ГЕРБ на изборите. Какво точно се случи покрай Душана, че и Бойко я разлюби, така и не се разбра. 
Години преди това обаче като шеф на съда, Душана Здравкова имаше и своите страхове. В един период тя е подплашена от разписваните СРС –та,  което прави в качеството си на председател на Варненския окръжен съд. Силно притеснена тя отива да се посъветва с един от бившите шефове на ДС във Варна и го пита какво да прави. Той очевидно и дава правилен съвет, защото дни по-късно Душана преотдава задълженията си за подписване на СРС-та на заместника си Илия Пачолов. 
По ирония на съдбата години по-късно по едно от делата, в които на СРС са закачени криминални престъпници, ще бъдат засечени прелюбопитни разговори на Пачолов с тях. 
В съдебната система обаче никога нищо не произлиза от гафовете съдии и прокурори. 
В краен случай – ги повишават.
На 20 май 2003 година Варна осъмна със зловещия побой над журналиста Антон Луков – главен редактор на вестник „Черноморие” и на електрония сайт „Днес плюс”. Сутринта влязох в редакцията на „Днес плюс” за да занеса един материал и заварих побледнели като снежно-бял чаршаф съдружниците на Антон от „Днес плюс”. Около 9,30 часа в жилищната кооперация, на лакът място от сградата на Варненския окръжен съд, където живееше Тони, докато излиза от апартамента си, в гръб той е ударен с желязна тръба в тила. След като губи съзнание Луков зверски е ритан в главата и в тялото. Всички журналисти се бяхме струпали в болница „Света Ана” и чакахме да чуем как е Антон. Той бе вкаран в реанимация. 
Градът се разжужа и както е по традиция по българските ширини, политици, общественици и властници се препъваха един в друг кой ще напише по-бързо декларация, в която да заклейми удара срещу свободното слово. Във Варна се изсипаха куп управленци, включително и представители на американското посолство. Бойко Борисов също не пропусна тура за овации. Кметът пък направо се набута в реанимацията. Разбира се, варненската полиция начело с шефа и по онова време ген. Веселин Петров нищо не успя да разкрие. Когато излезе от болницата, със счупена челюст и шини, Антон едва говореше, но в дома му анализирахме ситуацията. Той бе убеден, че поръчката идва от ТИМ. Аз не бях на същата позиция. Вярно е, че Антон лазеше по нервите на тимаджии, дори в една публикация бе предизвикал на дуел боса на ТИМ Марин Митев, но това беше най-простата и лесна хипотеза, а аз вече я бях проверила по моите канали. Още докато Антон лежеше в реанимацията казах на съдружниците му, че следите водят по-скоро към ръката на близък „Юда”. 
Същото лято бе задържан за малко Радослав Калчев – Черния Роди. По това време той бе дежурния заподозрян на ген. Веселин Петров и каквото и да се случеше в града, за да опрадвае обществето очакване за хванат престъпник, Черния Роди – винаги бе на линия с белезниците. Роди бе разпитван заради побоя над главния редактор на електронното издание “Днес плюс” и варненския вестник “Черноморие” Антон Луков и заради побоя над началника на отдел “Митническо разузнаване и разследване” в РМД-Варна Николай Бъчваров. Тогава задържаният Радослав Калчев  каза пред медиите, че сутринта е отишъл доброволно в полицията, след като са го издирили чрез адвоката му. Роди потвърди, че е бил разпитван за побоя над Луков и Бъчваров и каза, че обвиненията, по които работят полицаите са, че кандидатът за кмет на Варна Веселин Данов и председателят на областното ръководство на СДС-Варна Янко Станев са купили варненския вестник “Черноморие” и Данов бил поръчал на Роди да пребият Антон Луков. „С Луков се познаваме отдавна. 10 години сме тренирали заедно в Спортното училище”, контрира ченгеджийската теза Черния Роди и заяви, че не познава пребития митнически шеф. 
Никой от РДВР-Варна не потвърди официално обвиненията срещу Черния Роди. 
Собственик на вестника обаче не беше Данов, а Янко Станев. 
Същият август пък бе прострелян Жоро Легионера, чието име също ченгета пуснаха в обръщение като евентуален извършител на побоя над Луков. Жоро Легионера бе една от емблематичните фигури, свързван с убития на остров Аруба Поли Пантев. Носеше прозвището Легионера заради това, че години бе пребивавал и получил подготовка във Френския легион. Когато преди година му казах, че ще пиша книга, Жоро искрено се въодушеви:
- Томова, да съм жив и здрав, ако е рекъл Господ, нека да минат още четири - пет години, ще дойдеш на къщата ми в Здравец, сядаме и аз ти разказвам, ти пишеш... Такъв бестселър ще напишем, че ще взривим България. Още обаче е рано...
Наистина беше рано. Легионера изчезна от България и вече година
шета из чужди земи. Очевидно мемоарите ще почакат. Той обаче наистина е изключително интересна фигура, а разказите му за онова, което бе преживял във Френския легион и в „българския ъндърграунд легион” са наистина удивителни. Не Легионера бе поръчал Антон. Това поне е сигурно.
Побоят над Антон дойде в навечерието на местните избори. Тони бе свързан и с НДСВ като пресаташе и анализатор, и това оплитане на журналистиката с политиката, ни скара свирепо. По това време бях главен редактор на седмичника „167 часа Варна” и се бях захванала да ровя в схемата за източването на държавния ни морски превозвач БМФ. Темата нищех години, още по времето на сините и Добрин Митев, които също ползваха БМФ като предизборна и лична каса. 
Краденето, което плющеше там по времете на цередворците обаче, беше колосално.
Още при първия ми сблъсък с БМФ ме цапароцаха през устата. Шефката на „Аварии и застраховки” Йорданка Бонева заведе дело срещу мен за клевета, тъй като се бе почувствала обидена и наклеветена, че съм написала, че „поради некомпетните си действия” е довела до сблъсъка на два кораба в морето. Притежавах всички документи, включително и диалога между капитана на кораба по телекса и заповедите, които е получавал. Делото бе под особения „контрол” на Душана Здравкова и резултатът бе предвидим. Осъдиха ме на глоба от 1200 лева, а се оказа, че няма как да обжалвам на висша инстанция, тъй като пък там смазания дует – Душана Здравкова – Божидар Манев – апелативен съдия, действаше безупречно и вече ме бе съдил везнъж.  Манев бе изстрелян в командировка във ВКС и делото се падна, представете си, точно на него. Според адвокатите ми беше пълен абсурд да ми бъде отказано обжалване с със смешен мотив, че били нарушили процедурата на обжалване. И не само според адвокатите. По коридорите ме срещаха съдии и тихичко в ухото ми съчувствено твърдяха: „Това е безумие, но нали знаеш, кой раздава картите тук...”. Така ме осъдиха за думичката „некомпетентност”. Никога и до днес не съм чувала това да е обида и клевета. Платих си като поп парите обаче, но не забравих БМФ.
А там се крадеше нагло. И съвсем по цигански. Изнесох поредица от материали, в които бе описана конкретната схема, по която фамилията Генови, управляваща държавния морски превозвач точи милиони чрез частните си морски фирми. Две от задграничните представителства на БМФ в Пирея и Венеция чрез основната част от най-печелившите кораби наливаха милиони в офшорните частни фирми. За продажба само на три кораба висш царедворец взимаше комисионна от 1 350 000 долара. Само с два договора за тайм-чартър за корабите „Балкан” и „Козница”, сключени между БМФ и офшорната  BULK PARTNERS, държавния ни морски превозвач бе ощетен с 10 000 долара на ден. А цялата сума на източване стигаше колосалните 70 000 000 долара. 
Навсякъде, където  бръкнех излизаше името на жълтия депутат тогава Стефан Минков, а покрай него се прокрадваха имената на Борислав Ралчев и Атанас Рафайлов. Тогавашният министър на транспорта извади един доклад, в който призна за невероятните злоупотреби, но от него нищо не последва. Ръководните лица, въртящи схемата по източването на БМФ не бяха помръднати от държавната фирма.
Варненската прокуратура заведе проверки за безобразните договори с тайм-чартъри. Проверката бе водена от окръжната прокурорка Стефка Якимова, която години по-късно щеше да се прочуе като „мега” прокурорка с крайно съмнителни професионални качества. Години наред прокурорската проверка преседя в чекмеджето и и на финала потъна окончателно в небитието. Една от най-верните дружки на прокурор Якимова – тогавашният шеф на БОП – Варна Емил Михайлов лично ме уверяваше как работят по кражбите и как бил информиран Интерпол, но от там се чакали справки за офшорките, които се бавили. Бях дала конкретни данни на същия тоя смехотворен антимафиот №1 за точене на пари лично от директора на БМФ, но той продължаваше да чака ... Интерпол. Цялата проверка бе потулена и прокурорката, и антимафиотите не пипнаха БМФ.
По изборите огромни пари от БМФ изтекоха към НДСВ. Кампанията им бе толкова крещяшо богата и лъскава, че се доближаваше до парвенющината на Добрин Митев. Градът бе опасан с билбордове, само че този път вместо озъбената физиономия на Добрин, се наслаждавахме на хихикането на Николай Василев.  87 билборда цъфнаха в морската столица на НДСВ и само за една нощ бяха свалени след като заедно с журналиста Любомир Живков направихме разгромяващо разследване. 
Ликът на Хари Потър, както наричаха Николай Василев, бе свален. 
Симеон Сакскобурготски бе доведен да открива завод за спагети в Община Аврен, но се оказа, че прави първа копка на терен без да има обявен конкурс за него – върху 47 декара, дадени за безумните ... 42 стотинки на квадратен метър. Царедворците пърхаха като пеперуди на поляната и обещаваха, че южнокорейци щели да построят нечуван завод там. 
Завод още няма.
Николай Василев мъкнеше журналистки със себе си в правителствени делегации и при едно от тези посещения в Македония стана скандал с открадната хавлия от интерхотел „Сандански” от човек на пресаташето Антон Луков. Луков приемаше шокиращо лично разследванията ми за БМФ. Като пресаташе на НДСВ бе нормално да гради положителния им образ, но скандалните факти, които изнасях за кражбите от държавния ни морски превозвач, го вадеха от равновесие и той поведе люта война срещу мен. 
В списвания от него вестник и в електронното му издание се появиха десетки дописки, в които бях окачествена като луда, психиатрично болна, миризлива, старата мома, която ме караше истински да се смея, платена, купена и всякакъв арсенал от квалификации, извадени от клозета. Антон пишеше със страст, наръсена с барут от истинска злоба и ако трябва да погледнем напълно безпристрастно, в това имаше някакъв възрожденски чар.
Бяхме минали през няколко такива словесни войни през годините. И тази щеше да отмине, както впрочем се и случи. Със сигурност сме били бесни един на друг, но аз никога не запазих злъч в душата си към него. Дори някъде в детинското си подсъзнание бях уверена, че се уважаваме, въпреки страховито странните параболи на времето, в което живеехме. Години наред не си проговорихме, дори не се поздравявахме, докато наскоро съдбата не ни апликира на един семинар в ДАНС. Сред купчината журналисти, събрани да слушат глупотевините на агентите, докато пушехме извън залата, беше някак смешно трогателно да седим един срещу друг в отдалечени ъгли и дори да не си кимнем.
Антон обаче беше момче с чест и първи направи стъпката. Усещането бе изумяващо – двама бивши братя по оръжие и настоящи врагове, свистящи като люти чушки, се впуснахме в разговор като че ли никога не сме съскали един срещу друг. 
И на всичкото отгоре – мислехме еднакво.
Във Варна всички партии купуваха гласове. И всички вкупом заклеймяваха този неморален и престъпен акт докато изпипваха до съвършенство пъзела на купения вот. За безспорен майстор на схемите бе признат Янко Станев. Бившият социал-демократ и седесар, прочут с влиянието си в циганските среди, сега като общински председател на ДПС в града, въртеше по учебник смазаната машина на алъш – вериша. Години наред Янко Станев бе единствен на фронта с циганските гласове, но с напъплянето на купища партийки, получи отпор от конкуренцията. Във Варна обаче въпреки че бяха партийни противници, всички играчи се имаха извън партийната сцена помежду си и виртуозно си подаваха топката в определени моменти. 
Където стигаше до втори тур, на Янко му бяха подавани лица от приятелски кръгове от други партии, които да „раздвижат въздуха” с техни гласове от първия тур. Едно от тях с очи като палачинки ми разказваше как в живота си не е виждал толкова пари, когато се отворила желязната каса на ДПС, базирана иначе в чатния дом на един от местните „тамади”: „Касата пращеше до горе пълна с нови банкноти. Толкова пари не съм виждал и сигурно никога няма да видя в живота си. Отброиха ми по петдесетарка на глас без изобщо даже да се пазарят...”.
Гласове купуваха и жълтите, които бяха винаги в изключително топли отношения с Янко Станев. Там вървеше и по рафинирана схема – чрез студентски гласове, която бе измислена от юпитата. 
Цанко и Радо – близките бизнесмени до кмета Кирил Йорданов, играещи чрез своя партия, също излизаха мощно на пазара. Веселин Данов не отстъпваше назад, но Веселин Марешки буквално изби рибата, играейки ва банк и директно чрез бизнеса си с аптеките.
Сините изпадаха от каруцата, защото основният им играч Янко Станев бе минал вече в друг отбор, а червените бяха по сложните преплетки – предпочитаха да купят предварително партийките и водачите им за да разделят и владеят след изборите. ГЕРБ пък се учеха в движение.
Дни преди местните избори през 2008 година вечерях с пресаташето на полицията Калинка Пенчева. По телефона получих сигнал: „Иди веднага във вила „Рома” в Морската градина да видиш как Дънката и Димо Гяуров сладко си приказват”. Вила „Рома” бе луксозен ресторант в сърцето на Морската градина и моментално с Калинка започнахме трескаво да звъним на фоторепортерите в града – някой да отиде да направи „снимката на века” – разузнавач №1 и контрабандист №1 на една маса... Нито един фотограф не се съгласи да рискува и ние с Калинка хукнахме към мястото на събиието. 
Влязохме в ресторанта и веднага видяхме двамата – Димо Гяуров – бившият шеф на разузнаването и кандидат за кмет на сините и варненският бизнесмен Даниел Славов – Дънката, спряган като един от най-крупните контрабандисти и наследник на Косьо Самоковеца, да си допиват уискито в задушевен разговор. Седнахме на една маса с видимост към тях, но те моментално станаха и се наложи да търча подир тях с личния си фотоапарат, който изобщо не ставаше за подобна „находка”. Вървейки на пет крачки зад тях, се опитах да снимам, но очевидно светкавицата ме издаде и двамата ускориха ход. Дънката влезе в „Бентлито” си, паркирано точно пред ресторанта. Успях да го заговоря и любезно поисках да спре за да му кажа две думи. Той обаче грубо изблъска ръката ми и успя да ми вземе фотоапарата. Дърпахме се през предното стъкло и с пълна газ Дънката тръгна като за малко не ме отнесе. По-късно се оказа, че Калинка е записала цялата ни кавга на мобилния си телефон. 
През това време Димо Гяуров, който очевидно бе дошъл с автомобила си до ресторанта, направи нещо наистина неочаквано. Тръгна бързо, подтичвайки по алеята нагоре, водеща към тъмната Станчова алея в Морската градина. Часът вече бе 22,30. Хукнах след него, викайки:
- Г-н генерал, не ви прави чест, да бягате! Защо бягате, г-н генерал? Върнете се, искам да Ви питам нещо...
Гяуров обаче наистина бягаше за да се добере до заветната неосветена алея. Продължавах да викам след него:
- Господин генерал, не бягайте, това не е достойно за един български генерал...
Той обаче избяга. Картинката беше потресаваща. Злочеста метафора  – бягащ от шубе генерал по сенчестите мрачни алеи на България.
Моментално звъннах на председателя на Общинския съвет и председател на БСП – Варна Борислав Гуцанов, който бе съученик и приятел на Дънката. Бях бясна:
- Гуцанов, кажи на оня твоя да ми върне фотопарата, защото ще заведа жалба в полицията и ще ви разкажа играта – крещях разярено по телефона. 
Гуцанов се стъписа. Той наистина нямаше хабер какво се случва, но само след пет минути ми върна обаждането и ме прати в хотел „Капитол”, собственост на Даниел Славов – Дънката за да се срещнем. В „Капитол” Дънката вече ни чакаше. Беше ядосан, но видимо по-сдържан. Фотоапаратът лежеше на масата до чашата с кафе на Калинка и моята, пълна с горещ плодов чай с мед.
- Айде сега ми обясни защо непрекъснато ме пишеш като  контрабандиста Дънката. Казвам се Даниел Славов и кой ти пълни главата, че съм контрабандист №1?
- Това не съм си го измислила аз. Що се сърдиш на мен? В пресата извадиха доклади на БОП-а, където  твоето име го изнасят като свързано с контрабанда. Аз какво съм виновна, че ченгетата те наричат така?
- Ами като съм контрабандист, защо досега не са ме хванали, а? И защо Веселин Петров се усукваше непрекъснато около мен и не пропускаше рожденния ми ден. Сега нещо се прави, че не ме познава... . Дънката бе прав категорично. Минаваше за контрабандист, обаче точно в неговия хотел отсядаха висши офицери от Интерпол.
- Виж сега, просто ме интересуваше какво точно прави Димо Гяуров с теб, дни преди изборите... Какво си говорихте с него? – питах олигофренски.
Дънката естествено не ми отговори, но намекна, че Димо Гяуров няма какво да го мислим. После се впуснахме в дълъг разговор за политическите партии в града и схемите, по които са обвързани. Даниел беше безспорно абсолютно добре информиран. В града отдавна се говореше за топлите връзки между БСП и „Атака” и това, че именно той е посредникът за тях.
Разделихме се по живо по здраво, аз си взех фотоапарата и едва вкъщи установих, че картата ми за памет в него, липсваше. Дни по-късно, Дънката ми върна картата, подавайки ми я усмихнато от предното стъкло на Бентлито си  на един ъгъл.
Ченгетата проспаха поголовното купуване на изборите във Варна. Прокуратура също. Заведената прокурорска проверка срещу Веселин Марешки стигна, както се и очакваше, до под кривата круша. Директорът на РДВР – Варна ген. Веселин Петров обясняваше пред медиите как нямало нарушения и купуване на гласове, и разсмиваше уличните кучета.
Целият низш ешелон на подземния свят, наркодилъри и сутеньори бяха впрегнати в системата. Всеки от тях обаче, работеше за определени партийни среди и полицаите, свързани с тях изобщо не се напъваха да свършат нещо. Или по-точното – пристигаха някъде по сигнал на противник на някого, за да прецакат неговите купувачи.
Никой от същите ченгета и прокурори не се впечатли и от разкритието, до което се добрах, че човек на италианската мафия е бил представител на БМФ в Лондон. През 2001 година тогавашният директор на БМФ кап. Гено Генов назначава за директор на „Болкън енд бляк сий шипинг” /BBSS/ 80-годишният  Реймънд Чарз Кингсланд. Още през 1987 година британският „Сънди Мирър” вади на бял свят, че Кингсланд е човек на мафиотския бос от Палермо Микеланджело Айело.
Кингсланд от 1970 година работи за мафиоския бос Айело, който е водил листата на 30-те мафиотски членове, обвинени в забъркването на „Пица канекшън” – верига от ресторанти в САЩ, в продажбата на хероин на стойност 1 милиард долара. Кингсланд 8 пъти за 18 месеца е пренасял огромни чанти с пари през летището на Палермо до италианска банка. Същият този човек е назначен от шефа на БМФ кап. Гено Генов за директор на българското представителство на държавната ни фирма в Лондон.  А за ръкополагането му за Лондон  заминава цял ешелон от високопоставени български лица. Решението е взето от борда на директорите и е съгласувано от тогавашния царски министър Пламен Петров. 
Според морски експерти рокадата в Лондон, начело с човека на мафията, е била направена във връзка с предстоящата приватизация на БМФ, а лондонското дъщерно дружество на БМФ е известно като „острова на съкровищата” сред чужедстранни бизнес океан. Само офисът на BBSS струва около 1 милион британски лири. Дружеството държи между 50 и 100% от капитала на още няколко чуждестранни компании – „Би Би Ес Ес – Анверс” – Белгия, „Булслейн” – Барселона, „Навимед” – Венеция, Би Би Ес Ес Денизчелик” – Истанбул, Би Би Ес Ес – Хамбург и Би Би Ес Ес – Пирея. Човекът на мафията управлява лондонското дружество до 2004 година.
С идването на правителството на Сергей Станишев нищо в БМФ не се променя. Въпреки големите приказки на червения Петър Димитров, който впоследствие става дори и министър на икономиката. Димитров бе един от яростните критици на източването на БМФ, но внезапно и завинаги устатата му запушена по темата. Създадената ДАНС за да громи корупция и да пази националната сигурност на страната изобщо не се сети, че съществува БМФ, въпреки че в местната служба за сигурност бяха затрупани  от информация за престъпните схеми на  източване.
Малко преди да бъде продаден държавния морски превозвач Станишев прави една любопитна среща с несменяемия шеф на БМФ Христо Донев. Конфиденциално и на четири очи. Какво се договарят никой не смее да изнесе публично. Никой и не разследва кражбите в БМФ, и то е продадено. И днес негов шеф е същият директор, през който минаха крупните престъпни схеми.
Законът на омертата продължава и при частните му собственици.
По ирония на съдбата същата година, когато старият довереник на мафията оглявава лондонското дружество на БМФ, във Варна е спуснат да ръководи варненската дирекцията на МВР един червендалест мъж от Сливен – Веселин Петров. За пореден път не само ченгетата на Варна, но и сигурността на града е поверена на човек отвън след „софийската бригада”. Имах информация, че лице на име на Веселин Петров е готвено да застане начело на РДВР – Варна още през ранната пролет на 2001-ва и когато дойде денят, в който в столицата му разписаха заповедта, но тук никой още не знаеше, се обадих на шефа на МСАТ Ангел Киряков. Той ме повика в телевизията. 
- Имам новина. Новият директор на РДВР- Варна се казва Веселин Петров. Идва от Сливен. Пускай я, първи си!
Ангел обаче такива новини не пускаше без да ги сондира с боса на ТИМ Марин Митев. Прочете много внимателно материала ми и пред мен се обади на Марин:
- Весито носи тук една новина, имали сме нов шеф на полицията.... Веселин Петров... – Ангел умно мълчеше, защото отсреща говореха също умно. Затвори телефона и се ухили – Наш човек е, пускаме я... Иди да я озвучиш...
Това беше първата оценка, която чух за ченгето Веселин Петров, който даже още не бе стъпил във Варна. 
Но пък каква оценка, а?



                          Полицейска академия 


          През юли 2004 година шефът на РДВР – Варна ген. Веселин Петров заминава за „Скотланд ярд”, където три дни  го обучават по т.нар. „тунинг програма” за борба с корупцията. Бе дошло времето, в което ръководни ченгета непрекъснато стягаха куфари за някакви семинари, „обмяна на опит” и курсове, а по-късно в удобен момент вадеха тези круизи в стил „бон тон” като козове в професионалните си биографии. По същата тази „тунинг програма” обаче под ръководството на главния секретар на МВР Бойко Борисов и ген. Веселин Петров, във Варна бе сътворен катастрофален провал.
В първите дни на май 2004-та в редакцията на в.„167 часа Варна”, който правех тогава, влезе една фина и разлюляна млада жена. С треперещи пръсти от чантата си жената извади  намачкан лист, изписан със ситни ръкописни букви. Писмото бе адресирано  лично до мен от задържания в ареста кап. Петър Стоянов – капитан от „Криминална полиция” – РДВР - Варна, а крехката жена бе негова съпруга. 
„Уважаема редакция, чрез страниците на това писмо се обръщам към вас за помощ и подкрепа. Служител съм в горепосоченото ведомство във Варна от края на 1998 г. като преди това съм служил във военната полиция в Сливен от нейното създаване през 1992 г. до 1997г. Напуснах я с най-високото отлочие – нагръдния знак, за разкриване на тежки криминални престъпления в БА. 
На 16 февруари 2004г. срещу мен се извърши добре планирана и отлично „реализирана” инсценировка отн мои „колеги”, бях обвинен в престъпление и до настоящия момент съм задържан в ареста на Следствената служба – Варна. Срещу мен се задвижиха и вкараха в действие органите на полицията, военното следствие и военната прокуратура от служители на РДВР – Варна, при разрешаването на един гражданско правен спор, като това се използва от същите тези служители на РДВР – Варна, за саморазправа с „неудобните” за тях служители – като мен. В разговор с военния прокурор лично му обясних и изказах моите страхове относно тази инсценировка, но да се провери тази насока, в която видно място заемат ръководни служители на РДВР – Варна, не може и дума да става. Напротив, натискът върху мен е огромен и под давлението на тези „отговорни” служители аз трябва на всяка цена да бъда задържан в ареста. По делото №7-Х/2004 не искам да коментирам нищо, за да не бъда обвинен в разгласяване на информация по него. Правата на всеки гражданин, визирани в чл.51 от НПК, явно не важат за задържани полицаи и не важат за органите на военната прокуратура – Варна. Но чрез вашия вестник искам да задам няколко от многобройните ми въпроси към директора на РДВР – Варна ген. Веселин Петров:
Защо, г-н Директор, като имате себе си за голям професионалист, не назначихте една независима, разбираща от работата комисия, да направи административно разследване, а назначихте в тази комисия абсолютни некадърници, като някои от тях пряко участваха в тази постановка, която е достойна за сцената на Драматичен театър, а не за професионалисти от РДВР – Варна?
Защо, г-н Директор, в тази проверка не се заинтересувахте по какъв начин бях задържан и по отношение на побоя, който ми беше нанесен от моите „колеги” и след задържането? На този въпрос аз знам Вашия лукав отговор, но аз като служител и офицер, ще ви отговоря: Вие ще отречете, че е имало нанесен побой, както и аз като служител на системата винаги в такива случаи съм отричал, когато съм Ви изкарвал заплатата – на Вас и Вашите лакеи, но и Воие добре знаете, че в полицията се бие и аз много съжалявам, че за да изкарам Вашата заплата, съм си го позволявал.
Защо, г-н Директор, след като съм Ваш служител, Вие лично в присъствието на военния следовател при моето задържане не изявихте желание да говорите с мен, да се запознаете с подробностите, а бързахте да си пишете актив и да се дистанцирате, като се наговорят куп клевети в публичното пространство?
Защо, г-н Директор, когато Ваш служител е задържан от същите тези Ваши верни лакеи, които ми инсценираха престъпление, Вие се свихте в пухкавата си кожа и мъркайки като сит котарак, се разграничихте от „престъпника”? Това, г-н Директор, го пише със златни букви в морала на офицера, комуто са поверени успехите на неговата работа, животът и съдбата на неговите подчинени!
Не се побояхте, господа лицемери, и от Господ, когато планирахте реализирахте тази инсценировка, нито от трите ми дец и болната ми от злокачествен рак жена. Но има една стара мъдрос, а тя гласи: „Господ бави, но не забравя”. Усилията и натискът да бъде скрита истината няма да ви помогне и тя ще излезе наяве. 
Още много въпроси, уважаема редакция, мога да задам на ръководството на РДВР – Варна, но предвид това, че съм се уверил в тяхното лицемерие, чувството им на безнаказаност и мания за величие – искам да се разгтранича, и от вашия вестник открито да заявя: „Съжалявам, че работих с Вас и съм изпълнявал заповедите ви, госдпода ЛИЦЕМЕРИ!!!
Уважаема редакция на В. „167 часа Варна”, моля Ви от сърце да публикувате това мое открито писмо, за да разбере обществеността какви служители „перфектно” ръководят РДВР – Варна, в борбата срещу престъпността в нашия регион.
22.04.2004 г.
ОСлС – Варна
С уважение:
Кап. Петър Стоянов”
В средата на февруари същата година кап. Петър Стоянов бе арестуван по сигнал на гражданин, че Стоянов го изнудва. При обиска са намерени белязани 8 000 лева, които той получил от тъжителя. Акцията минава като първа по рода си по т.нар. „тунинг мерояприятие”  и е гръмко оповестена в медиите.  Нямаше и как е да е друго яче: главният секретар на МВР Бойко Борисов „наблюдава реализацията на тунинг проект, подписан между МВР и „Хоумсофис” на Великобритания за противодействие на корупцията”. 
Цялата история обаче се оказва просто един гражданско-правен спор. Арестуваният кап. Петър Стоянов дава заем на своя познат Вичо Михайлов чрез заложна къща и отива там за да получи парите, които Михайлов му дължи. Договорът между двамата е сключен перфектно. Криминалното ченге лежа месеци в ареста, оплюто и обругано от медии, и от колегите си. Никоя от високо-тиражните медии не препечата писмото на капитана, нито пък се зарови в задкулисието на историята му. А тя беше симптом на ужасяващата система, която можеше да смачка всеки, който по някакъв начин бе посочен като неудобен. Тези неща ги надушвах с кожата си и не преставах да дълбая с длетото тънко.
Следях целия процес под лупа. Кап. Петър Стоянов беше мъжко момче и ми разказа шокиращи неща за работата на варненската Криминална полиция. „Станах неудобен за една овца в човешки образ! Искам да кажа на моите бивши колеги сутрин, когато отидат на оперативка, да се погледнат крадешком и да се замислят кой ще бъде следващият от тях жертва на болните амбиции на човека, който не се спира пред нищо, за да постигне своите лични интереси.”
Кап. Петър Стоянов визираше шефа на „Криминална полиция” Тодор Иванчев и директора на ОДП – Варна ген. Веселин Петров. Знаех, че капитанът не смее да изнесе още  и страховити тайни за обвързване на мафиотски интереси с висшите полицаи. Той  не искаше да говори открито за това преди да приключи окончателно процеса. А и беше разбрал, че истината се плаща с най-тъжната цена.
 На първа инстанция във Варна го осъдиха условно, а на финала Върховният съд напълно го оневини. През цялото това време нито ген. Веселин Петров, нито Тодор Иванчев не издадоха ни вопъл, ни стон. Те бяха хвърлили кап. Стоянов на вълците и удобно свити в дебелите си кожи не се интересуваха единствено от пиар-ефекта на „ювелирното” си тунинг мероприятие. Зад дебелите стени на варненската вътрешна дирекция обаче се случваха неща, които често нямаха нищо общо нито със закона, нито с честа на пагона и честността. Подобно на случая със Стамо Стамов никой от висшите шефове на РДВР – Варна не понесе своята отговорност след пълното оневиняване на кап. Петър Стоянов. Това не беше интересно и за медиите, които хвърчейки след официалните фанфари на шумно обявяваните полицейски акции, никога не се се спираха поне за миг между хонораропотока на няколко дописки, за да надникнат какво има в задния двор на „главоломните успехи”. 
След „софийската бригада”, ерата на ген. Веселин Петров в РДВР – Варна продължи забележителен период – цели осем години. В интерес на истината Петров се различаваше от просташки шумния и безпардонен по чалгаджийски полк. Иван Стефанов. Генералът бе на вид ленив, спокоен до флегматичност, но всъщност зад простодушния му чичковски изглед се таеше една особена амбиция и тежка мнителност. Ген. Веселин Петров минаваше за удобен, послушен, посредствен и болезнено мнителен. За осем години под негово ръководство контрабандните канали бяха табу за разследващите полицаи, а за корупция по високите етажи на местната власт изобщо не можеше да се говори.
С все по-дълбокото му окопаване във Варна около генерала се оформи и т.нар. кръг „Плиска” по името на хотел „Плиска” на Златни пясъци, за чийто собственик се спрягаше Петьо Плиската. Видим собственик, разбира се, защото невидимият бе като всички онези баровци, владетели на хотели в комплекса, които никога не излизаха от потайните водите зад шамандурата. В хотел „Плиска” се водеха ежевечерните разпивки на ченгетата от кръга, а до тях се наместваха и видни общинари, и раболепни властници. Кръгът „Плиска” нямаше нищо с „Монтерей”, но бе един селски провинциален опит за негова апликация. 
Удивителната способност на червенобузестния генерал Веселин Петров да става удобен като джобна запалка  и на сини, и на червени, и на царедворци, го канонизира в определени сенчести кръгове като „голям играч”. „Играчът” обаче дължеше кариерата си на липсата на воля да работи по корупцията и контрабандните канали. Лека полека генералът успя да разкара всички ченгета, които се извисяваха над него с качества и се обгради от един посредствен кръг, който провинциално ухилен с отворена уста, миришеща на вкиснато вино, се виеше около него като дайчово хоро. 
Като шеф на оперативната част в ОДП – Варна, който ръководи БОП и Криминална полиция бе избран Тодор Иванчев, а антмафиот №1 Емил Михайлов бе един от любимите шутове на генерала, който впоследствие се оказа с диагноза и пребиваване в психиатрично заведение. Името му бе забъркано и в корупция. Около Иванчев също се размириса една гнусна история за изтичане на класифицирана информация, която иначе Военна прокуратура дълго проверява, докато всичко не се отече  по „правилните места” в тоалетната чиния на системата, която, когато трябваше рязко пускаше водата за да отмие сътворените лайна и силно притесненият Иванчев отново залепи ослепителна усмивка на лицето си, спасен, че „нямало извършено престъпление”. 
В „Криминална полиция” иначе има време, в което е оформен здрав отряд, който се занимава с операции срещу наркотиците. Ръководи го Медарев. Екипът обаче е разбит умишлено и се разпада. Медарев се пенсионира омерзен от това, което се случва в дирекцията, другото ченге от групата Пламена е преместена в КАТ, след което напуска. От бойния си пост обаче не мърда станалата небеизвестна двойка в сектор „Наркотици” - „Нишад и Кремена”. Доста по-късно след проверка на Инспектората на МВР двойката ще бъде разделена заради корупция, Кремена ще бъде преместена в Девня, а Нишад ще продължи да се изживява като борец срещу престъпността, свързана с наркотици. На мястото на Медарев ген. Петров измисля един странен субект – Сергей Христов, бивш кадър на РСС, който няма хабер от оперативна работа. Иначе пенсионирал се от сигурността,  незнайно защо връщащ се като шеф на сектор „Наркотици”, Христов започва битката си с престъпността така: „Ние сме вече на възраст, късно е да учим занаят, ама ще разчитаме на вас младите!”. Младите Кремена и Нишад си знаят работата – и стигат в развитието си дотам, че играят кючеци на празненства на мафиоти, които ги имат за свои авери. 
Една вечер, докато е издирван убиец в морската столица, жестоко убил баща си и почти усмъртил майка си, Нишад заедно с колеги го търси из града. Спират да си купят цигари и Нишад засича черен „Туарег”, от който излиза началника на хероина Янко Каратиста. Двамата любвеобвилно разменят реплики. После в колата на колегите си ченгета Нишад казва: „Видяхте ли го тоя кой е, това е Янко Каратиста, барна ли го, ще го арестувам!”. Само след два месеца Нишад е засечен на тайна среща в глуха уличка със същия Янко Каратиста. Нишад е в отпуск, а и Каратиста е контигент на БОП – Варна. Отношенията обаче очевидно са вече добре комплиментирани.
Топлата връзка между висшето ръководство на ОДП – Варна в лицето на ген. Веселин Петров и Митко Димитров и Светлин и Красен – Близнаците, отговорници за курвите в най-добрия град за живеене датира отдавна. Близнаците държат пийп-шоу срещу сградата на НАП. От дирекцията към Второ райнно идва заповед проститутките по бул. „Осми приморски полк” да бъдат „редуцирани” до по-малък брой, тъй като правело лошо впечатление. Заповедта обаче не включва пийт-шоуто на Близнаците, даже напротив – с разчистването на курвите по булеварда се разчиства нишата точно за Близнаците. Нататък има още заповеди за акции, никога обаче курвенския дом на Близнаците не влиза в тези заповеди. Както и този на Николай Киреча. В същото време началник от БОП – Варна въвежда нов почин на работа: „Трябва да си плащат шанаджиите, защото така няма да пострадат от ударите на организираните групи, които им режат ушите и ги бият!”. Безумното предложение е казано на всеослушание пред подчинените му ченгета. Някои от тях въздъхват облекчено – схемата работи безотказно. Висшето ръководство на ОДП – Варна разпорежда и операции за прибиране на проститутки. Държат ги в районните и още докато са направили първата крачка, излизайки от управленията, дежурен „на пост на мафията” докладва по телефона на сутеньорите: „Пуснахме ги!”. По това време младият служител е само на две седмици служба, за две години обаче прави шеметна кариера и стига до сектор БОП, в който работи и до момента.
Небеизвестният бизнесмен Николай с интелектуалното прозвище Киреча, който има публичен дом, замаскиран като хотел и заведение, на ул. „Мир” 77, е като Странджата за определени ченгета. Там те пият, играят карти и връткат по някоя мома безплатно. За публичния дом постъпват много сигнали. Киреча обаче прави медийна интрига, очевидно посъветван от някого и предизвиква публикация в местната притурка на „Труд”, където пищи, че едва ли не е жертва на лоши хора. Внезапно ген. Веселин Петров се активизира и след публикацията в „Труд” привиква шефове от Второ районно управление, в чийто контингент е публичния дом. Районните шефове с изумление откриват, че на срещата е извикан и въпросния Киреч. Какво точно е станало на тази сгляда остава омерта зад стените на диреторския кабинет, но е кристално ясно какво следва от там нататък. Публичният дом става абсолютна тера инкогнита за ченгетата. При всички спускани операции от висшето ръководство за проверки на публични домове – адреса на Киреча липсва. Но пък служебния мерцедес на директора на ОДП – Варна е забелязван поне два пъти пред обителта на Киреча. 
Ако бъдат попитани в най-добрия град за живеене ченгетата богати ли са, те ще ореват орталъка, че едва свързват двата края. Става дума за висшите ченгета и средния ешелон. Изпитаната и модерна схема обаче е тегленето на кредити. С тях се легендира „бедността”. Вместо да се свият  след като изплащат кредити, въпросните ченгета демонстрират все по- лъскав стандарт на живот. Скъпи ремонти, коли, които не са по джоба им, дрехи и ежедневно напоително посещение по кръчмите. Някои от тях имат определен проблем с алкохола. Те са обществена тайна във вътрешната дирекция. Тези ченгета не само пият, но и катастрофират. Никога обаче за тях няма отговорност за катастрофите им и то със служебни автомобили. Винаги са оправени и купона продължава.
Един от връзките на Близнаците – Диян Горанов, популярен сред ъндърграунда като Диката, също катастрофира и е освободен от МВР. Диката обаче е очевидно особено важен за някои кръгове и го връщат на работа в БОП – Варна. В мутренските среди се изразяват за него като за „много свестен”, а някои от „лошите” момчета дори твърдят, че благодарение и на тях се е върнал в системата на МВР. Още при постъпките му за работа в ДАНС, родното ФБР е предупредено да го провери издъно преди да го направи „свой”, очевидно обаче Диката наистина трябва на някого и в ДАНС, и той е назначен, и работи в момента там. 
 Във вътрешната дирекция на МВР във Варна куп ченгета работят извън работно време като охрана, слагат дограма, имат магазини, митнически агенции, лепят фаянс и гипсо-картон, дават коли под наем. Когато идват на работа в МВР са скапани и гледат единствено как да си починат, или да подремнат. Това е легалното „двойно счетоводство”. Нелегалното е – рушвети, поръчкови акции, корупция, договорени ежемесечни заплати от нарко-играчи и босове на проституцията. Най-пробити са във висшето ръководство на дирекцията. Докато то реве, че няма бензин за патрулките, шефовете се водят и се взимат от домовете им по няколко пъти на ден, вършеят частпром с автомобилите и за тях има винаги бензин.
В началото на 2004 година във Варна плъзва мълвата, че се готви саморазправа с неудобни личности в града. Информацията изтича от тайна сбирка на висш полицай, ръководен съдия и високопоставен общинар. В списъка влизат Борислав Ралчев, Наско Рафайлов, Христо Кирчев, Стефан Минков, Петър Димитров, Аврам Тодоров, Янко Станев, Веселин Данов, Иван Славков, варненският бизнесмен Илиян Илиев, подкрепил предизборната кампания на бъдещата председателка на съда Ванухи Аракелян, журналистите Веселина Томова и Антон Луков...Като неудобни са определени и висши варненски магистрати и полицаи, заемащи ръководни постове в РДВР – Варна. 
Тогава Борислав Ралчев реагира така: „О, разбира се, че фигурира името ми, аз съм неудобен за много хора в този град! Коментарът ми е, че и на тримата не им е работа да се занивамат с това!”. Христо Кирчев е по-рязък: „Не съм се родил на този свят за да бъда удобен на някого! Какво значи неудобен за властта на някого? Мисля, че това е страшно и недопустимо за европейски град, какъвто е Варна”. Аврам Тодоров: „Имам лични симптоми, които ми подсказват, че се случват такива неща!”. Янко Станев: „Това вече мирише на комунизъм!”.
През цялото това време тънко усмихнат, шефът на РДВР- Варна ген. Веселин Петров живурка в своя ловен свят. Втората любима негова дестинация след хотел „Плиска” е Вълчидолския тараф,  където ловува и е носен на ръце от метните апапи. 
В края на 2003 година обаче се случва нещо, което е емблематично за извайването на облика му. В кабинета на новоизбран кмет от Вълчидолска община на приятна раздумка са седнали около масата кметът и шефът на РДВР – Варна ген. Веселин Петров. Докато дърпат ластични ловджийски лафове, в кабинета нахълтва известният варненски бизнесмен Евдоки Докимов. По това време той има охранителна фирма. Докимов е бесен на селския кмет, че не е изпълнил предваритгелна договорка с охранителната му фирма. Докимов вдига грандиозен скандал на местния кмет и в един момент генералът решава все пак да се обади и да покаже, че не е лукова глава, а генерал. 
„Ти да мълчиш, бе!” ревва Докимов към ченге №1 на Варна и това остава най-възпитаното и любезно изречение от всички последвали, които се изсипват върху изпотената зачервена глава на генерала. Докимов му припомнил и онези, които вдигали наздравици, когато Веселин Петров е поел РДВР – Варна. Връщайки се във Варна генералът моментално разпоредил да се нарави щателно проучване на фирмата на Докимов за да се види дали може  да и бъде отнет лиценза за охранителна дейност. Оказва се обаче, че фирмата е абсолютно чиста. И още нещо – с покровители, на които генерала няма как да не козирува.
Ловният живот на ген. Петров бе повод за смешки и закачки. Военна прокуратура  бе завела проверка по тъжба на шефа на Горското стопанство в с. Цонево срещу ген. Веселин Петров и летенант Свилен Маринов – шеф на РПУ в с. Ветрино за това, че двамата бракониерстват и имат нередовни разрешителни за ловуване. Цивилни двамата са засечени от човека на Горското в района на с. Сава. Горският успява да вземе кучето на шефа на РПУ- Провадия майор Минко Ангелов, заради което естествено е подложен на жестоки неприятности по-късно. Малко след като подава жалба във Военна прокуратура обаче, служителят на Горското „сам” я изтегля. Военна прокуратура прекратява проверката и всички доволно пият по една ракия.
Ген. Веселин Петров показва особен сантимент към ловните си селски юнаци и назначава един от синовете на авера си майор Минко Ангелов в сектор „Издирване на лица” в РДВР – Варна. 
Докато местната корупция и власт тъне в дантелен разкош по времето на управлението на генерала, той все по-ярко се отдава на лов. Без риболов. И точно, когато във Варна се случва едно от първите отвличания в България и изчезва приятелката на бизнесмена Борислав Манджуков, шефът на РДВР – Варна отново забива на лов. Главният редактор на електронното издание „Днес плюс” Антон Луков написа една статия, в която буквално размаза ген. Веселин Петров, че докато цялата полиция търси под дърво и камък отвлечената приятелка на Манджуков, шефът на РДВР – Варна е предпочел да ловува. Луков саркастично нарече генерала „инспектор Крюшо”. Червобузестият чичко обаче влезе в една идиотска битка с журналиста, от която ако имаше истинска власт в държавата, ген. Веселин Петров щеше още тогава да бъде  изритан от системата на МВР. 
Веселин Петров заведе дело срещу Антон за клевета с иск в размер на 5 000 лева. И застана пред съда със самочувствие на инспектор Крюшо на куб. Тогава до него като адвокат се яви Даниела Петрова, съпруга на главния дознател на РДВР – Варна, която днес е депутат от ГЕРБ. В съдебната зала битката между журналист и шеф на полицията се завихри епично. Генералът извади командировъчни, заповеди за отпуск от МВР и покани за присъствие на конференция в столицата за да докаже, че точно на 13 декември, когато е бил на лов, всъщност се е борил словесно с престъпността на конференция в столицата.
Генералът предостави и здравния си картон, от който всички трябваше да се умилят, че публикацията на Антон Луков го е разболяла и довела до съкрушителни емоционални състояния. Съдът разпита ловните авери на генерала, както и шофьорът му Красимир Пчеларов. Нещастният  шофьор изобщо не усещаше какво предстои да му се случи като застана пред съдията.  Адвокатът на Антон Милен Ралчев го размаза на два пъти с ключови въпроса: „Помните ли дали сте карали ген. Веселин Петров в новогодишната нощ и къде ходихте?” и „Бяхте ли шофьор по време на изборите на ген. Петров и спомняте ли си къде ходихте в следизборната нощ?”. „Ама какво общо има това? Моля ви се!”, провикна се генерала, седнал на скамейката. „Ставайте прав, г-н Петров, когато говорите със съда!”, го сряза съдията.
Съдът даде почивка и възможност на страните да се спогодят извън съдебната зала. Благодарение на шофьора на генерала в съдебната зала стана ясно, че на въпросната дата той е закарал Петров в с. Цонево на коктейл, а после при родителите му в Елена, докато шефът на РДВР – Варна в открито писмо до медиите пише, че бил в столицата в командировка.
Извън залата ген. Петров и Луков застават очи в очи. Антон и защитата му предлагат да бъдат спрени тези циркове пред медиите и да се разберат с „пакт за ненападение”. Петров обаче отвръща: „Аз съм български генерал и ти ме нарече Крюшо, като дадеш пет хиляди, ще си платиш гяволъка!”. Вбесен от наглостта му, Луков изригва: „Я, си еби майката, с тебе – никакво разбирателство!” и дори остава втрещени собствените си адвокати. Делото е отложено за след месец, но на следващото съдебно заседание ген. Веселин Петров не се явява и отегля жалбата си. Нещо се случва зад кулисите, което кара храбростта на генерала да заспи под възглавницата му. 
Оказва се, че документът, който е представен за командировка в столицата е с невярно съдържание. Този документ може да отсече кариерата на генерала издъно. А с него разполага Луков, който го предоставя на защитата си. На следващото съдебно заседание журналистът няма представа от развитието на нещата и е истински учуден, когато съдът прекратява делото. Разбирайки какъв коз имат, шефът на РДВР – Варна се примирява с ролята на инспектор Крюшо.
Съдбата ми се преплиташе и с много читави ченгета. Имахме честни отношения, някои от които преминаваха в ценни приятелства. Варненската вътрешна дирекция можеше да се люшка от най-полюсни периоди на ръководства – от времето на полк. Любо Димитров, когато наричаха дирекцията – ЕООД на „Юнимастърс”, през шефтването на Наско Рафайлов, който идваше с Библия на брифингите и сложил върху нея ръка отчиташе колко е успавемостта на разкритите престъпления, но в нея винаги имаше ченгета, които си разбираха от занаята, и които мръсната политическа машина изхвърляше на улицата. С времето интелигентните и широкоскроени полицаи разбираха, че журналистите не могат да им бъдат врагове, но шефовете, скроени на едра тропоска, играеха най-тъпата схема – или подаваха напълно манипулативна информация, или обявяваха журналистите за врагове, защото им пречели да работят. 
Когато в медиите излизаше парлива информация никой не ровеше в нея, а се хукваше да се търси кой е информаторът на журналиста. От всички, ръководили РДВР – Варна никой не надскочи провинциалната си шапка за да схване, че журналистите са задължителни партньори в битката срещу организираната престъпност. Общото ниво обаче беше отчайващо. Оперативните работници и ченгетата от службите не блестяха с ерудиция, дори не четяха всички вестници и в голямата си част изобщо нямаха реална информация от подземния свят. Всички те се държаха по-скоро като отегчени чиновници. Жалка картинка бе да видиш оперативен, извадил тефтер в някое кафене около дирекцията, да прави „беседа” с агента си при положение, че половин Варна минаваше през заведението. 
Няколко дни преди Новата 2003 година в дирекцията се получава разпореждане определени служители да се явят заедно с преките си шефове при главния секретар на МВР Бойко Борисов. Дните са празнични и ченгетата тръпнат от чувството, че е дошло време да ни наградят „пред строя”. Качват се на нощния влак и сутринта се нареждат в градинката пред МВР, която обаче се оказва почерняла от полицаи, пристигнали в същата еуфория и от други местни дирекции. Ентусиазмът бързо  отстъпва на гадничкото чувство, че нещо не е съвсем наред. 
Че нещо не е наред става ясно, като ги почват вътре в МВР - дирекция по дирекция наред. Ченгетата минават лично и през ръцете на главния секретар на МВР Бойко Борисов. Основният въпрос е: „Ти, защо си ми правил справка в БДС?”. 
Системата БДС е със затворена функция, но регистрира дата, час, акаунт и парола, с която е влизано в нея, както и за кого е правена справка. Есента същата година в Интернет пространството се появява скандалната справка за Бойко Борисов, която описва както биографията му, така и съдружията му и взаимовръзките му с босове от подземния свят, и с определени политически лица и бизнесмени. Докато ченгетата се пържат в сградата на МВР, в кабинета на главния секретар се случват и невероятни куриози. Една от служителките – спортистка, запалена фенка на Бойко, вади фотоапарат и едва не се хвърля на шията на Борисов: „Вие, може и да ме уволните сега, обаче аз искам сега да се снимам с вас за спомен и вие не можете да ми откажете!”. Друг пък има злочестието да работи в „Издирване”. „Ти къде работиш бе? Аааа, в „Издирването”, значи си ме издирвал, а?”, обаче боботи Борисов. 
Така през цвъртящия фритюрник минават около 200 служители на МВР от различни дирекции. Тези хора обаче по никакъв начин няма как да сътворят изтеклата справка в Интернет, тъй като тя е далеч по-оперативно създадена и данните, получени единствено от БДС няма как да оформят аналитичните и връзки. Справката по-скоро мирише на творчество на спецченгета, които целят компроментиращия и характер. Целта на „беседата” в МВР очевидно е да се намери този, който е сътворил справката, но голямата част от влизалите в БДС да четат какво има за Бойко Борисов са го правили или от чисто лобюпитство, или просто от типичния български михлюзлък – да бъркаш там, където не ти е работа, просто за да видиш какво точно има. 
Изнесеното в Интернет за Бойко Борисов просто го няма в този му вид в масива на БДС. Мероприятието приключва с купища увлонени, наказани, и преназначени махленски любопитници, на които са отнети и паролите. И всичко това може да мине като смехотворен епизод, ако нямаше отговор на много по-важния въпрос - колко пъти са били нарушени правата на други граждани освен Бойко Борисов и колко пъти е било платено подобно влизане в БДС в полза на организираната престъпност.
В системата обаче има пробойни, които се пукат като пуканки в микровълнова печка. Такава бе съдбата и на една от най-големите гордости на МВР и РДВР – Варна по онова време – разбиването на печатници за фалшиви пари. Журналистите търчаха като изоглавени и вече не помнеха броя на обявените разбити печатници за ментета. На финала съвсем им изтърваха края и започнаха да взимат на подбив шумните акции, просто защото никога нямаше хванат поръчител на фалшивите банкноти. Бойко Борисов хващаше ту „принтер извършител”, ту „лаптопа извършител”. Истинският бос на ментетата бе недокоснат.
Точно преди Коледата на 2004-та година внезапно като виелица, във Варна изфуча вятъра под нахлупената шапка на Бойко Борисов. Репортерите под строй бях повикани да козируват пред бл. 11 в кв. „Трошево”, където бе разбита поредната N-та на брой печатница за фалшива валута във Варна. В цялата си прелест в апартамента се бяха набутали тогавашният шеф на РСБОП Емил Петров, главният сектретар на МВР Бойко Борисов и непропускащият рейд около Бойко, агент Ди Анджело от Европол. Оказало се, че печатницата функционирала от ... една седмица в ап.17 на бл. 11 в „Трошево”, а апартаментът бил купен преди месец от Снежанка Донева, която го дала под наем на някакви мъже. Ченгетата обявявиха, че са заловили лаптоп, принтер и преса. 
Техниката работела с газов генератор, тъй като крупното изразходване на ток би направило впечатление. Никой тогава не обясни обаче как така е работела тази преса без да произведе невъобразим шум. Години по-късно един измъкнал се от правовосъдието виртуоз на източването на кредитни карти ми разказа как при една от пердните шумни акции, в които залавят групата им се оказва, че са обвинени за печатането на фалшиви пари. „Изобщо нямахме нищо общо с това. Ние теглиме от банкоматите, но всички получиха присъда за печатница с фалшиви пари. А най-смешното бе, чеченгетата направо докараха преса от някъде и ни я приписаха. Аз се измъкнах, защото влязох в сделка с висши ченгета от София, но другите лежаха точно за тази преса, която изобщо не бяха виждали дотогава”, разказва Л.
Бойко Борисов пред апартамента разяснява на зяпналите журналисти, че бандата работила при засилени мерки за сигурност, като си организирарала външно наблюдение, проследявайки всяка кола или човек като целта била да се предпазят от полицията. Очевидно бандитите са били по-печени от ченгетата, защото спецполицаите не хванаха никого, а влязоха в напълно празния апартамент. В началото бе дадена информация, че печатницита била за фалшиви левове, после стана ясно, че са стодоларови банкноти. Първо бяха с блестящо качество, после пък стана ясно, че качеството не било толкова виртуозно. По техниката имало купища отпечатъци, а собственичката на апартамента била задължително в играта, според главният секретар на МВР. На следващия ден обаче нещата вече извън първоначалния блясък на купищата твкамери изглеждаха по съвсем различен начин. 
„Полицията разкри нелегална печатница, фалшификаторите – не”, заяви зам-окръжният прокурор на Варна Радослав Лазаров и елегантно уточни, че собственичката на апартамента не е обвинена, а е привлечена като свидетел. От следствието загубиха ума и дума след като се изясни, че никой не е заловен и няма с кого да водят следствени действия. 
„Във всички хванати печатници босът е един и те са свързани, обаче аз няма да му кажа името”, каза главният секретар на МВР. Името, което не споменава главният секретар на МВР е това на Веселин Данов. Приятелят му Живко Щерев, който е арестуван и впоследствие пуснат под „домашен арест” е един от корифеите на печатането на фалшиви пари. „Няма арестувани, защото полицията не ни е довела задържани”, коментира още прокурор Радослав Лазаров. Пак на следващия ден стана ясно и че няма хванати фалшиви банкноти, а бяха показани менте – пари на хартия. 
За висшите ченгета е ясно, че зад печатането на ментета стои Веселин Данов. 
-Защо не го пипнахте? - попитах години по-късно един от високопоставените служители в МВР.
- Защото е умен и хитър и никога не излезе на светло така, че да го хванем, а и хората, които са на по-ниско ниво очевидно бяха добре заплатени и не си отвориха устата.
Това е оправдание, но твърде евтино. По-евтино и от менте банкнота, защото една стойностна разработка предполага не юруш на маслините, а дълго време чакане и търпение на гюме, наблюдение, СРС-та и всички останали ресурси, които трябва да водят нишката към целта. Целта е обаче бяха бързи, светкавични пиарски „екшъни”, в които ченгетата дори не се чуваха какво говорят, изричайки помпозно пред камерите: „Хванахме принтерът – извършител”. Следващият път – „лаптопът – извършител”... На подсъдимата скамейка обаче нямаше как да застанат принтери и лаптопи. Някак неудобно е, защото не могат да говорят.
Иначе Варна стана рекордьор по заловени печатници. Коя истинска, коя не, важното бе пред Европа да покажем, че се борим със зъби и нокти срещу тази напаст, която залива европейския пазар. Агентът Ди Анджело от Европол, който се движеше напред – назад с бате Бойко не попита нито веднъж защо не е разбита нито една печатница в столицата, а всички хвърчаха до Варна. Само наивните зрители на телевизиите можеха да отговорят на този парадокс с „логичното” – ами, защото просто печатниците са във Варна. София не отстъпваше на Варна, даже напротив, но там печатниците за ментета бяха под разперения високопоставен чадър на служители както от МВР, така и на политици. И нито една печатница не изгоря. Освен една. Но това се случи не с полицейска акция, а с наказателна такава, извършена от представители на ъндърграунда. Докато Бойко Борисов бена посещение в Германия.
Вярно е и, че бумът на ментетата тогава бе продиктуван  от още липсващо масово електронно разплащане. „Защо не заковахме Весо Данов? Защо Весо не е Кукера. Друг въпрос е, че реализациите бяха нефелни. Много хора си приписваха заслуги покрай тези печатници и началниците се нареждаха вкупом до Бойко Борисов, който пристигаше с гръм. Никой така и не обели лаф защо не са разбити печатниците в София и те работеха под пълна пара, докато се виеха пушилките във Варна”, ще ми каже ченге, участвало в разследванията по варненските печатници години по-късно.
Един от най-старателните в отъркването около Бойко Борисов е генерал Веселин Петров. Петров успява да разчисти и „кочинката” на варненската вътрешна дирекция от всички онези, които не влизат в разписанието по раболепие. Най-важният от тях е шефът на РСБОП – Варна Емил Петров. Позвавах Емил от много години и ако в нещо бях сигурна за него е, че не беше корумпиран. И си беше ченге като по учебник. Генералът обаче ненавиждаше Емил Петров и успя да му скрои курт-капан. 
Знаково в един и същи ден във варненската вътрешна дирекция се случиха две събития – уволниха Емил Петров и назначиха за заместник – директор началникът сектор в БОП-а Митко Димитров. Всъщност уволнен бе силно казано за Емил Петров, защото ген. Веселин Петров бе измислил да го плъзне по тънката лайсна и го съкрати поради закриване на длъжността. Самият генерал пък бе назначен за зам-шеф на на директора на Националната служба полицията – тогава Валентин Петров. На Емил Петров византийски баха предложени длъжности като началник отдел „Охранителен” в ОДП – Шумен и ОДП – Добрич. Емо, естествено отказва категорично. В комплексарското си желание да се освободи от Емил Петров, който му дишаше във врата, шефът на РДВР – Варна ген. Веселин Петров направи съкращението му по абсолютно глупав и незаконен начин. Съкращаването бе  незаконносъобразно, защото според чл. 191 на Закона за Министерството на вътрешните работи не му бе предложена друга длъжност в рамките на притежаваната категория. 
Емо Петров коментира отказа си за  заемането на предложените му длъжности в ОДП – Шумен и ОДП – Добрич, тъй като не му е предложена длъжност според неговата категория и професионална квалификация в ОДП – Варна, където има свободни работни места. Зад юридическите хватки обаче истината лъсваше все по-безмилостно. Шефът на РЗБОП – Варна бе изключително недолюбван от тогавашния директор на ОДП – Варна, известен с пословичната си мнителност. Генерал Веселин Петров се чистеше от всички, които евентуално можеха да му бъдат  противници за заеманата от него длъжност. След купища интриги и удари под кръста, сегашният шеф на Националната полиция все пак успя да прецака ексантимафиот №1.
За широката публика обаче остана неизвестен един факт, който се случва преди генералът да изрита Емил Петров чрез „процедурни прийоми”. Първо е използвана традиционната врътка, която се прави интригантски в такива случаи. Срещу Емил Петров и някои и други лица от различни структури е написан донос. Информацията, която влиза в доноса обикновено е режисирана от кръгове във вътрешната дирекция на полицията, но той винаги е оформен отвън, така че да полети към МВР, подписан от „независимо” външно лице. От Инспектората на МВР полетяват проверки, които трябва да установят как така Антонио Тунджев, разследван за отвличането на варненския бизнесмен Рубин Коцев е бил „човек на Емил Петров”. На всичкото отгоре Тунджев имал брат, който бил висш офицер от сигурността и му осигурявал чадър. Това е само щипка подправка към глупотевините, написани в доноса, но Емил Петров щателно е проверяван в качестното му на шеф на сектора РСБОП – Варна.
Изумяващи са резултатите, които установяват проверяващите. Те търсят брат – контразузнавач на Антонио Тунджев, който изобщо не съществува, защото Антонио няма брат, а има сестра. И на финала установяват, че Тунджев не само няма брат, но няма и сестра, което пък граничи с олигофренията. След като се разбира, че няма как няма как на Емил Петров да му бъде спретнато някое „тунинг мероприятие”, той е съкратен.
По-късно Емо Петров осъди МВР и съдът със свое решение постанови, че той трябва да бъде възстановен на работа. Веселин Петров вече бе изстрелян в столицата от вътрешния министър Румен Петков като директор на Националната полиция, но пък бе оставил във Варна верния си паж – бившият му заместник, издигнал се като директор на ОДП – Варна – комисар Митко Димитров. Преди да застане пред казуса как да затръшне за Емил Петров за втори път вратата на варненската вътрешна дирекция обаче, дружинката около ген. Веселин Петров премина през няколко знакови събития, които навързани във верижка показват абсолютната взаимовръзка между едни и същи политически, олигархични и мафиотски кръгове.
Подскачащ и кълнящ се във вярност на Бойко Борисов, ген. Веселин Петров се оказа  в блестяща позиция и при иначе политическия противник на Бойко – вътрешният министър Румен Петков. Нещо повече – генералът бе издигнат до висините като шеф на Националната полиция. Впрочем, изключително интересна история има за разказване Николай Колев – Босия, който в един определен период от време е подържал добри контакти с ген. Веселин Петров. Какви папки е криел в личната си „библиотека” генерала и колко взривоопасни са били те, е ред на Босия да разкаже.
Докато се подвизава в столицата, варненската вътрешна дирекция се ръководеше от заместника му Митко Димитров. Митко Димитров не блестеше с нищо впечатляващо като ченге. Дошъл от Силистра той легендираше сам, че благодарение на него тамошният директор бил отстранен и в очите на блаженните верующи трябваше да мине за валяка, който разчиства всичко около себе си безкомпромисно. Всъщност, Митко Димитров бе посредствено ченге, което играеше обаче по селски хитра игричка – видимо демонстрираше, че не му пука за власт и кариера, но вътрешно се самоизяждаше от амбицията да се покатери на високото. Както дойде – с лакти, или с туристически обувки.
На рожденния ми ден през 2007 година сред гостите ми бяха и Калинка Пенчева, пресаташе ОДП – Варна и Митко Димитров. Калинка бе едно от най-доверените лица на ген. Веселин Петров и въпреки че бяхме влезли в остър конфликт покрай подвизите на любимия и генерал, имах слабост към нея. Беше чистосърдечна и добра до наивност, бореше се сама с живота и това понякога я правеше компромисно уязвима. След като люто се бяха смразили с генерала, Калинка бе залепила илюзията си за „нов герой” в лицето на Митко Димитров. И двамата иронизираха генерала, но Митко за разлика от Калинка бе двоен играч – знаеше кога и пред кого да го пръска, но и кога да му се подложи.
На рожденния ми ден Митко още бе в разкрачена позиция – очакваше се да го ръкоположат официално за директор на ОДП – Варна, но още това на практика не се бе случило. В типичния си стил Веселин Данов набра по мобилния си телефон тогавашния вътрешен министър Румен Петков:
-Кво става, Митко ще е, нали? – попита Весо, а Митко притеснено бодеше с вилицата си в чинията. Усмивката му бе не на място.
- Айде, ти си, наздраве! – с властен жест вдигна чашата Весо Данов.
Весо обичаше да играе подобни сценки, но със сигурност знаех, че има звънтящ канал към Румен Петков. А и някога лично Румен Петков му бе идвал на крака за да моли за помощ за спонсорство на БСП в един от периодите, когато нямат пари да си платят тока на „Позитано”.
Митко Димитров идва във Варна през 1997 година от Силистра. Родом е от с. Окорш. Работи в Икономическа полиция и след това ген. Веселин Петров го вкарва в РСБОП – Варна като целта е там да има свой човек. Постепеннно Димитров става един от хората, които се вместват в лафа „куку и пипи” и като се каже единият, моментално всички се сещат за другия.
Преди да бъде закован с габърче като шеф на Националната полиция, ген. Веселин Петров влезе в грандиозен  скандал. Би Би Си пусна филм на разследващи британски журналисти, които успяха да влязат в пазара с търговия на деца във Варна чрез лице на име на Хари, които им обещава да им купи дете. Скандалът беше безобразен и шефът на варненската вътрешна дирекция моментално направи опит да изкара британските журналисти не само дебили, но и криминални престъпници. В официално становище от МВР обявиха, че двама от британските журналисти, работили по разследване за пазара на деца във Варна, имат криминални присъди. Без да им мигне окото ченгетата обявиха и номерата на паспортите на британските журналисти, въпреки че това си беше катастрофално погазване на всички закони за лични данни. 
След излъчването на репортажа варненската полиция направи проверка по случая, която придължи в уникално бързи срокове – от ден и половина и обяви, че всички българи показани в репортажа са невинни и че въпросният Хари, или Хасан също нямал никакво касание към случая с купуването на деца. 
Ген. Веселин Петров абсолютно храднокръвно излъга, че заснетия във филма Хари бил чист като момина сълза, но пък съобщи, че МВР било изпратило допитване до Интерпол, от което станало ясно, че британските журналисти Пол Самрай и Пол Хипкинс имат "криминални присъди" - за шофиране без книжка и в пияно състояние, за заговор за измама и за "общо нападение". Криминалните данни за журналистите нямаха нищо общо с разследването във филма им, но манипулацията на генерала и Румен Петков вече беше в ход. 
Историята заснета от англичаните показваше как екип под прикритие на Би Би Си разкрива опит за продажба на бебета в България и техния трафик във Великобритания. Бе показан  сводник, който се занимава с трафик на деца за Великобритания, където според материала на новинарите продава всяко едно от тях за по 60 000 евро.
РДВР – Варна тържествено обяви, че за по-малко от два часа въпросното лице било арестувано.  Това бе Хасан Ахмед Хасан, който във филма нарича сам себе си Хари. По време на акцията под прикритие Хари, както той сам се бе нарекъл, е бил накаран да повярва, че сенчест британски бизнесмен, на който криминалното му досие му забранява законно да осиновява деца, си търси бебе. Хари въобще не  попитал какво ще стане с детето и казал, че то може да бъде прекарано във Великобритания чрез канали, които той е използвал в миналото, за да прекарва проститутки. Срещу допълнително възнаграждение той дори би могъл лично да достави детето в Лондон.  Екипът на Би Би Си, който е организира “ужилването”,  прекарва повече от месец във Варна, опитвайки се да убеди Хари да разкрие своята криминална дейност.  Би Би Си  успялва да заснеме и някои от децата, които са били предлагани на тържището. Те са били довеждани от техни роднини или възрастни хора в улични кафенета и са имали ясна представа какво се е случвало около тях.  Някои от тях като причина за действията са изтъкнали неспособността си да се грижат за децата. 
„Разследването на ВВС за трафик на деца е тенденциозно, тъй като такава практика във Варна не съществува. Хасан Хасан от с. Садово, известен и с името Хари Христов е бил емоционално провокиран от двама журналисти, представили се като помощници на бизнесмена.”, обясни ген. Веселин Петров пред журналистите, твърдейки че до този момент сигтнали за този човек и изобщо за купуване на деца нямат.
Той обаче нагло лъжеше!
Същият ден, в който сутринта по bTV ген. Веселин Петров се кълнеше, че Хасан – Хари е вода, изплакната от момини менци, успях да се добера до информацията, че  сигнал от Девненската прокуратура за разговор на Хасан Реджеб - Хари, свързан с ромско дете от Девня е пратен в ОДП – Варна на 24 юли 2007 година ПРЕДИ ченгетата да получат писмото от ББС 1. Разговарях с прокурор Невена Илиева от Девненската районна прокуратура, която ми потвърди, че  наистина при тях е постъпил сигнал в началото на предишната седмица за разговори, които Хасан Реджеб – Хари, основен герой на разследването на британските журналисти от ББС 1, е провел с ромско семейство от Девня за уговаряне за осиновяване. 
Прокурор Невена Илиева ме увери, че сигналът е бил предаден в ОДП – Варна, където би трябвало да се  занимават със случая. Проверих и, че след като английските журналисти са установили контакт с лицето Хасан Реджеб – Хари, той отива в Девня и започва да “омайва” девненско ромско семейство да даде децата си за осиновяване на британците. На 24 юли девненското семейство отива и се жалва на районния си инспектор като обяснява, че при тях е идвал “някакъв Хари, който иска да му дадат за осиновяване” някое от децата си. Районният инспектор от Девня завежда и докладва със заявителски материал случая и започва да установява кой е въпросният Хари. Два дни не са стигнали на полицаят от Девня за да разбере кое е лицето Хасан Реджеб. И кой знае колко дни още щеше да се мотае, ако на 26 юли не гръмва скандала с излъчването на филма по ББС 1. След като избухва медийната бомба, едва на 27 юли ченгето дотичва в ОДП – Варна и се усеща, че въпросният Хари от филма е същия Хари от неговия случай. Междувременно на 26 юли в 19 часа Хасан Реджеб – Хари е арестуван от полицаите, но не поради сигнала подаден ПРЕДИ филма, а заради излъчения филм от ББС. След като вече разбират, че лицето от филма и от жалбата на ромите от Девня е един същи човек, на 27 юли полицаите обединяват двата случая – разследването на ББС 1 и жалбата на ромите от Девня в един материал, който се докладва на прокуратурата. Така правят опит да заметат следите, че е трябвало да реагират преди излъчването на филма. Прокуратурата обаче преценява, че случаят в Девня трябва да се разследва отделно и по него е заведено самостоятелно производство.
Митко Димитров коментира пред медиите, че е изключително огорчен от квалификациите, които са дадени от репортери на ББС 1, че варненските полицаи са корумпирани. Според него, това било много неприятно, а самите данни, които са дадени от сигнала на ББС 1 до варненските полицаи  били не само неточни, но и подвеждащи. Според Митко Димитров начинът, по който било направено разследването от журналистите е в разрез с българската законова нормативна база. “Ние не си позволяваме още като полицаи да вкарваме българските полицаи в такива схеми, защото не е законно, и защото това може да се тълкува като провокация към извършване на престъпление!”, каканижеше Димитров официално.
Неофициално обаче падна на колене.
След като се добрах до информацията, че ген. Веселин Петров излъга, че няма никакви сигнали за лицето Хари, а такива открих в Девненската прокуратура, изпратени на всичкото отгоре до ОДП – Варна за разследване, се обадих на полицейското пресаташе Калинка Пенчева за да поискам официален коментар на абсурда.
След минути Калинка ми се обади с разтреперан глас и започна да ме уговаря да не пиша материала. След нея ми позвъни Митко Димитров и ме помоли да се срещнем, защото имал какво да ми обясни. Заварих в стаята и Калинка в истерия. Веднага след това пристигна Митко Димитров, който ме започна отдалеч. Засипа ме с юридически нефелни обяснения кое кога и как се било случило, но нито един от двамата не можеше ясно и категорично да ми отговори на въпроса – защо лъжат, че варненската полиция е нямала сигнал за купуване на деца, след като такъв е изпратен дни преди писмото, получено от ББС. Прекъснах рязко Митко и директно му казах:
- Каквото и да ми говориш сега е без значение. Вие лъжете! Днес вашият директор ген.Веселин Петров излъга нагло и мръсно по bTV, че тоя Хари е ангел – небесен, а се оказва, че сте имали сигнал, който сте проспали! Това е истината и каквото и да ми обясняваш сега, знаеш, че нямате оправдание.
Калинка плачеше, ръцете и трепереха и ми обясняваше как с тях е свършено ако напиша материала, как Веслин Петров ще ги уволни незабавно, защото него никога никой няма до пипне и той ще си измие ръцете с тях, защото не ги понася. Устните на Митко бяха побелели. Първоначалното демонстрирано хладнокръвие се пукаше като селски пети от продължително копаене по нечие лозе. Докато не започна да ми се моли. Беше не жалостива, беше жалка картинка. 
Ченге №1 се молеше да не изнасям тази информация, защото щяло да стане по-зле. И така по никакъв начин нещата нямало да се оправят. Нищо нямало да направят на ген. Веселин Петров, а откъснатите глави щели да бъдат техните. Обещаваше ми информация, само да пропусна „малката подробност” за Хари. 
-Никога няма да забравя това – уверяваше Митко и ме молеше да проява „разум”.
Това беше мръсен компромис с журналистиката, за който и до днес съжалявам. Направих го заради Калинка. Знаех какви лични драматични проблеми има и как щяха да и отрежат главата. Митко не ме интересуваше. Той ми бе ясен, а от този ден нататък още по-целофанено прозрачен. Като онзи лаф на Бойко Борисов с лайното и целофана. Не им исках информацията – и те, и аз знаехме, че по-скоро аз мога да им давам такава, отколкото те на мен. Митко обаче знаеше и още нещо – ако пуснех тази информация, с директорството му беше свършено. Ген. Веселин Петров беше коварен тип и двойната езда нямаше да му хареса. 
Излязох от сградата на вътрешната дирекция с усещането за слуз от плужек върху себе си. Не пуснах информацията. Реших, че е по-добре да не съсипвам съдбата на Калинка, „а и на кого му пукаше за истината”, както се смееха всяка сутрин на оперативка висшите ченгета във Варна.
Но нямаше да бъда аз, ако не бях направила и още нещо, за което те не подозираха. Изпратих на електронната поща на английското посолство истината за лъжата на ръководството на варненската вътрешна дирекция.
Двамата авери така или иначе станаха шефове. Веселин Петров на Националната руменпеткова полиция, Митко Димитров – на варненската вътрешна дирекция. Никога не получих обещаната информация от кълнящия се на колене Митко Димитров от онзи ден, но и никога не я потърсих. Не получих и медал он МВР, въпреки че двамата с колегата от в. „Черно море” Драго Драганов го бяхме извоювали. 
Нескопосаността, бездарието и нефелността на варненската полиция блесна с ярка светлина след бруталното убийство на 34-годишният Венцислав Маринов – Боксьора, който бе разстрелян в дискотека „Малибу” на Златни пясъци.
Драго ми звънна рано сутрина на 18 юни 2008 година. Беше вече на мястото и ми разказа какви кървави петна вижда пред дискотеката. В полунощ Венци – Боксьора е вдигнат по мобилния си телефон и е извикан да отиде в „Малибу”. Там, влизайки в заведението, варненската бригада е атакувана с изстрели директно от вратата. Пръв пада Венци, който е измъкнат от аверите си и по пътя за болницата умира. От останалите е ранено още едно момче, което оживява. Заведението е празно. Пресоналът е освободен, а същата вечер има само една барманка и един служител. Стреля се на гюме откъм тоалетната на дискотеката, където са базирани столични „гастрольори”. 
Сутринта варненските ченгета намират празно заведение и кървави локви. След като Драго вече нюхаше по пресните следи, аз хукнах да търся агентите си. Късметът ми бе кацнал на рамото и намерих участник в екшъна. „Удариха ни хората на Маджо. Беше си абсолютна засада и касапница.”, разказа ми пребледнял той. Обадих се на Калинка и я потитах какво те знаят по случая:
- Ами на оперативката говореха, че е някаква пиянска история и свада, и хора от някаква компания се стреляли едни срещу други. Сега ще ги разпитват... – нехайно ми отвърна Калинка.
- Вие луди сте бе? Това е пълен капан, никаква пиянска компания никого не е стреляла. Били са софиянци, хора на Маджо, чакали са на гюме, Венци е измъкнат от къщи с телефонно обаждане, варненци са пресекли пътищата на Маджо... Калинче, как може да са толкова малоумни твоите тъпанари? Искам среща с Митко! Веднага! – крещях и по телефона.
Калинка се изуми от информацията ми и след пет минути ми звънна, че Митко ме чака. В кабинета му бях точно в 12 на обяд. Близо 12 часа след престъплението. Разказах му какво знаех и щях да се хвърля от прозореца му като разбрах, че 12 часа варненските разследващи полицаи работят по версията, че някой от компанията на Венци – Боксьор го е застрелял, защото се скарали. Никой от ченгетата не знаеше, че е имало софийска бригада в дискотеката. И изобщо нямаше представа какво се е случило. 
-Ама как е имало софиянци, бе? Как така никой не е разбрал и така
са си тръгнали просто... – тюхкаше се Митко.
Пред мен Митко изумен се развъня на някакви оперативни за да ги
пита дали били проверени телефоните на Венци и дали е получавал обаждания от някого в полунощ. 12 часа след стрелбата! Гледах го докато звъни по вътрешните си линии и малко отдалечено и присмехулно все по-окончателно разбирах, че тези хора не стават и за хуй, както казваше един мой ръбат стар приятел.
През това време Драго пък беше изнамерил черния джип на един от хората на Маджо на Златни пясъци, който иначе ченгетата вече търсеха  „под дърво и камък” след подадената от нас информация. Намери го журналистът Драго обаче, не –те. И разбира се, звънна на Калинка, която спокойно можеше да оглави бюро на разследване в ОДП – Варна, тъй като на онези, които трябваше да вършат това, сърцата им бяха увити в лайна.
След като разследването бе обърнато наопаки благодарение на нас с Драго, финалът му бе печално предизвестен. И нищо не се случи. Освен потайни договорки и „мълчалив отказ” от правораздаване. Нямаше и как да се случи друго след като шефът на ченгетата Митко Димитров  остана със зяпнала уста, че в дискотеката всъщност е имало софийска бригада и отрони, чешейки се по трипръстовото чело: “Ама как? Къде са били, никой не ги е видял”, като че ли хората на Маджо трябваше с цялото си великолепие да изчакат на местопрестъплението да се появи Митко Димитров. 
Същият комисар Димитров пред мен едва в 12,30 часа „наобяд, 12 часа след убийството позвъни на подчинените си и попита: “Абе, вие проверихте ли мобилните телефони на убития и ранения, някой дали не ги е търсил и повикал през нощтта?!”. Ако имаше читави бопаджии във Варна дялеч преди убийството на Венци Боксьора щяха да знаят оперативно, че възниква скандал между хората на Юрката от Варна, към които се причислява Венци Боксьора и тези на Маджо още в Слънчев бряг седмици преди убийството. Там те мерят територии и конфликът е неизбежен. Варненци откриват дискотека точно срещу заведение на лица, свързани с Маджо и интересите – легални, и нелегани, се преплитат. “Великото” разследване по случая стига до кулминационната си точка, когато легитимираният като управител на “Малибу” Ивайло Сашев се яви сам в полицията и естествено бе арестуван. Тогава това е шумно афиширано в медиите. Комисар Димитров упоително обяснява, че знаят кои са другите трима стрелци, те били обявени за издирване и било само въпрос на време да ги заловят. 
През цялото това време Маджо е в чужбина и според източник, близкостоящ до него, махва с ръце и коментира – като са си надробили глупостите неговите хора, сами да се оправят.
По-късно Варненският апелативен съд промени мярката задържане под стража на Ивайло Сашев Георгиев и го пусна на свобода срещу парична гаранция от 10 000 лева. Съдът прецени, че няма достатъчно категорични данни, които да обосновават предположението, че Ивайло Георгиев е автор на тежкото престъпление, за което се разследва. На всичкото отгоре се оказа, че Сашев не можел да стреля, тъй като нямал палец на дясната ръка. И сега забележете - взети били натривки и от пръстите му, но това е станало 12 часа след престъплението, когато е бил задържан.  Помните онези липсващи първоначални 12 часа, нали?
През август 2008 година вх кабинета си шефът на ОДП – Варна комисар Митко Димитров без да го питам, директно ми казва: “Очаквай много скоро новини около “Малибу”. Смееше се така доволно като че ли тримата стрелци, които издирва нощуват в къщата му.
Абсолютно нищо не се случи. Есента прокурор Кайряков прекрати разследването като посочи, че нищо не може да се направи повече, поради оскъдните данни дадени от полицията. Междувременно зад кулисите на дознатели и прокурори се случиха любопитни неща с очни ставки и свидетели, и така убийството в „Малибу” потъна дълбоко в забвение.
След като съдът възстанови Емил Петров, той канидатства за овакантеното място – заместник – директор на ОДП – Варна. Цензът и рангът му позволяваше той да заеме тази длъжност. Това обаче по никакъв начин не се харесваше както на ген. Веселин Петров, така и на Митко Димитров. И те направиха всичко възможно за да тръшнат за втори път вратата на МВРпод носа на Емо Петров.
Генералът си беше харесал ловджийския си приятел от районното в Провадия Минко Ангелов, Митко Димитров пък – съименника си от Четвърто – Димитър Димитров. Емил Петров бе въртян по всички възможни процедурни хватки, забавяне, превхвърляне на топката, докато във Варна тихомълком „по терлици” не бе спусната съвсем неочаквано нова капия в лицето на Диян Нанов. Нанов бе забъркан в скандала в МВР покрай арестувания заместник – директор на ГДБОП Иван Иванов и очевадно трябваше да бъде спасен далеч от столицата. Бивш шеф на РДВР – Шумен и на „Вътрешна сигурност” в МВР Диян Нанов бе откровен човек на ДПС и лично на Касим Дал. Това малко по-късно щеше да лъсне и по образуванато т.нар. „мега” дознание във Варна.
Нанов пристигна във Варна сам, никой не го представи и с тиха стъпка започна да изненадва неприятно Митко Димитров. Земетресението, което люлеше МВР в столицата раздруса и мощните телеса на ген. Веселин Петров. След като Румен Петков подаде оставка, генералът не го последва веднага типично за традицията му да успява да се набута във всички властови ципии. Този път обаче, изчакал ръкополагането на новия вътрешен министър Михаил Миков, генералът внезапно реши, че бил изолиран, че никой не му казвал нищо, че не искали да работят с него и сам напусна МВР.
Кръгът „Плиска” не го забрави. Бащата на варненския кмет Кирил Йорданов, който живееше там – също. А най-вече – Кирил Йорданов. Ген. Веселин Петров стана емблема на това как когато искаш да създадеш висока длъжност за приятел, можеш да го направиш безпроблемно. Стига ти да ръководиш парада на властта във Варна. Генералът бе назначен за седми заместник –кмет на варненския кмет, отговарящ за сигурността. Веселин Петров бе спасен за пореден път и то на престижна длъжност, на която всъщност нищо не правеше, но пък отново се пъчеше като играч в най-добрия град за живеене. С него неотменно в комплект вървеше и секретарката му. Пак секретарка. Кирил Йорданов имаше нужда от Веселин Петров, който той считаше като мост към Бойко Борисов, а и очевидно имаше за какво да му се отблагодарява за времето, в което осем години оглавяваше варненската вътрешна дирекция.
В един прекрасен ден обаче лъсна защо всъщност генералът е напуснал МВР. Докато е разпитван като свидетел по делото „Куйович” във Варна, бившият шеф на ГДБОП Ваньо Танов е спипан от варненския репортер Орлин Филиповски от в. „Позвънете” в кулоарите. И Орльо направи брилаянтен и сензационен материал, който за жалост така и не попадна в мастите медии. 
„Причината за оттеглянето на Веселин Петров от системата на МВР бе, че чужди служби предупредиха новия министър на вътрешните работи Михаил Миков, че ген. Веселин Петров трябва да си подаде оставката. Казаха му го директно”, заявява Ваньо Танов пред Орлин. Бившият антимафиот №1 отказва да назове на кои държави са тези служби, но  разяснява, че тази информация, която е научил се потвърждавала, защото по време на всички скандали в МВР Веселин Петров не е бил закачан за нищо, а изведнъж си подал оставката. Според Ваньо Танов това само по себе си говорело, че нямало причини Веселин Петров да е хвърлил оставката си заради скандалите в МВР. 
Попитан с каква дейност се е занимавал ген. Веселин Петров, че чуждите служби са препоръчали оставката му, Ваньо Танов отговоря: “Според мен да се поставиш в услуга на дадена групировка” и разяснява, че всяка държава членка на ЕС има представителство на своето МВР в страната ни и когато става въпрос за отговорен фактор по високите етажи на властта, който изнася информация, това не оставало незабелязано за чуждите служби.
Веселин Петров моментално реагира: “Този човек е болен. Не ми се занимава, иначе можех да го осъдя за тези приказки. Той като е големият професионалист, го видяхте докъде се докара. Много е лесно да плюеш по другите, а да не виждаш себе си. Категорично отричам тези твърдения, само един болен мозък като неговиям ги ражда тези неща”. 
Докато спотаен в общината, ген. Веселин Петров играеше ролята на умряла лисица, жегата по варненските улици все по-ярко превръща цели спецзвена във варнеската вътрешна дирекция като наказателни бригади на мафията. За целта антимафиотите са най-търсените. Ъндърграундът вече няма нужда от бухалкаджии и ритнати по ушите здрави мъжаги, които да мачкат и да всяват респект. 
Това вече се върши от ченгетата. Фино, елегантно и чрез полицейски ресурс. Срещу заплащане.
Лятна маса в ресторант „Аксаковска панорама”. Под кичесто дърво на прохлада седят четирима души – дясната ръка на шефа на БОП – Варна Емил Михайлов – Добромир Досев, антимафиотът Добромир Горанов – Диката, Александър Цанев – Сашко и Светлин Иванов – Близнака.
Срещата е делова. Пият кафе и минерална вода. На това място се определят параметрите на действие и над Близнакът е спуснат полицейски чадър. Срещу какво – ще се разбере малко по-късно.
















































        ЖЕГАТА – РАЗЧИСТВАНЕ НА СМЕТКИ С МАФИЯТА ЧРЕЗ        МАФИЯТА НА ЗАКОНА 


Има една една японска мъдрост, кояго гласи: в конфликта трябва да бъдеш не камък, а вода. Това означава следното: водата може да се променя, а камъкът – не. Усещането за значимост, непоклатимост и превъзходство е същността на камъка и той ще я отстоява. Камъкът има една схема на поведение, един начин на взаимодействие с околния свят, а водата – стотици и хиляди. Затова водата винаги ще победи камъка.

                                                                                                С.Н. Лазарев





 














                   

                          
                      Некои куки май са мно’о лоши мутри


Животът е страхотно приключение. Особено, когато го играеш журналист, дето си вре носа навсякъде. Когато си сключил облог с мръсния занаят на журналистиката, няма мърдане. Внезапно се оказваш в един вихър от шеметни фигури и събития, които се случват без да можеш да ги изчислиш и просто трябва да следваш хода им с интуиция и нюх. А си почнал да разсъждаваш прекалено логично и стандартно, а са те думнали с някоя бухалка по главата.
През цялото си митарстване в журналистиката нямаше как да избягам от най-важното изпитание – да създадеш контакти и агентура, както се изразяваме ние на нашия смешен репортерски език. Когато пишеш за мутри, трябва да си вътре в света им. Не само да клечиш по кюшетата и да си показваш носа за да им зърнеш автомобилите, а да си на ти с тях, защото иначе няма как да напишеш истината. Ако само подочуваш оттук там кой кой е и разчиташ на официалната сводка като разследващ журналист, просто се пиши бегал предварително от занаята. 
Когато пишеш за ченгета, трябва да си вътре и в техния свят. Не само да четеш пресбюлетина, или да се доверяваш на казаното от някое любезно полицайче, което е натоварено със задачката да те лашне в девета глуха, или просто да те употреби като пощенска кутия.
Цялата тая врътка, хем да си с мутрите, хем да си с ченгетата, е самотно занимание. И трябва или да си малко луд, или много да обичаш професията си, за да се забъркваш в такива лайна.
Имах късмета да живея в интересни журналистически времена. 
Преминах през целия “гангстерски рай” на онези, които вече най-вероятно са се събрали Горе около една голяма маса и пеят “Калоян пирува”.
Къде стига морала и професионалната чест при едно разследване и къде свършва успеха, дори и постигнат на всяка цена?
Каква е разликата между мутрите и ченгетата? Мутри не е точна дума. Онези, които наричаха босове и които ги убиха, не бяха мутри в смисъла на думата, който се влага в медиите. Дали бяха гангстери? Не знам, но бяха особена порода мъже. Никой от тях не ми е давал пари.
Въпреки че, когато някой разследващ журналист пише сериозни разследвания по теми, свързани с подземния свят, моментално бива нарочван, че е платен викач на някоя групировка. Само човек, който никога не е влизал в ъндърграунда, може да фантазира по този начин.
Ганстерите ужасно мразят измекярите. Държат се с тях като с подлоги. Когато са купили някого, дори и за пет лева, отношението им към този човек е староховито саркастично.
Най-големите си проблеми в журналистиката съм имала с ченгета, прокурори, съдии, но никога с мутри. Не, че им бях любимката, напротив – пишех джаста-праста за тях, но както казваше един, мир на праха му: “Мама ти стара, яд ме е на тебе, обаче пишеш точно това, което се е случило”. Не помня български ганстер да е посегнал на журналист. Изключвам случаите, раздухани в медиите, зад които обаче много по-сръчно личи ченгеджийската интрига, отколкото ръката на мутрите. Лошите момчета се дразнят, когато някой пише глупотевини за тях, които са изсмукани от пръстите. Написана ли е истината, дори и да се ежат, трудно ще се решат да посегнат на журналист. Поне така беше, в онези времена, когато подземния свят беше друг. С различни авторитети. И с мъже начело.
Днес всеки квартален селяк, който продава “шано” вече е бос. Скръцнеш ли му със зъби обаче, направо се напикава. Както се казва, традициите не са това, което бяха.
Сигурна съм, че сега някой ще си каже – айде бе, тая ги изкара мутрите цветя и рози. Не. Те бяха толкова противоречиви, колкото сме и самите ние. Те бяха еманацията на целия ни объркан живот, но разликата между тях и нас беше – че си бяха сложили главите в торбите и умееха да рискуват. 
Всичките бяха на ти със смъртта. Водила съм разговори с часове с тях и удивено, и днес не мога да проумея хладнокръвието, с което приемаха, че всеки момент може да отлетят за Оня свят. Те бяха всичко онова, което ги бяха направили “чистите и непорочни” “бели якички”. Мъжаги, които като ги видиш тръпки те побиват, но и момчета, които ако седнеш да разговаряш с тях, изумено можеш да видиш сълзи в очите им заради нещо, от което ти ни никога не би се разплакал.
При ченгетата нямаше мъжка дума.
Те са хлъзгави, лицемерни, любезни и много словоохотливи, когато трябва да си прокарат поредната интрига. Тя никога не е заради благото на народа, или заради битката с организираната престъпност, а заради издигане в кариерата, или игра, в която ченгето да спечели някой нерегламентиран лев. При ченгетата нямаше чест. Имаше само хитроумното погледче, в което се четеше – ей, сега те изработихме. Всички те умират да са отъркват около добрите журналисти. С тайната мисъл да ги ползват като пощенски кутии. Могат да изнесат лекции, пияни като талпи, как се борят с престъпността и същата вечер да се качат на яхта на наркотрафикант и да му изръмжат – ей, вдигай мизата дето я даваш на месец, че знаеш какво те чака.
Ченгетата бяха страхливи. И трепераха като лист на работното си място. 
Там никога нямаха куража да тропнат по масата, да играят хъслийски, да се раздадат с цялото си сърце при някоя акция. Обаче по-смели нямаше от тях, когато вече бяха влезли в някоя комбинация и служеха безропотно на някой бос, който им даваше по една здрава пачка в края на месеца.
Не всички ченгета са такива. Има и страхотни пичове, които наистина горят в работата си. Не могат обаче да я свършат, защото шефът им е човек на някой наркобос, или на контрабандист и разработката е обречена още при раждането и. Ако ченгето се запъне, намират му цаката. И толкова – пито, платено. Комплексираността доведе ченгетата до това да станат нечии копои – или политически, или ганстерски, но винаги в угода и винаги траещи и предпочитащи нищо да не свършат, само и само блатото да не се разцвака.
Години наред антимафиотите и топченгета работеха като по-страшни рекетьори от истинските мутри.  А някои от шефовете в МВР си бяха  чисти бандити. И вместо да се борят с престъпността, овладяваха териториите и парите  с ресурсите на властта. А често и с куршуми.
Ще попитате каква е разлика между едните и другите. Тънка история. За нея няма правило. Ченгето може да направи такова мероприятие на един журналист, за да му затвори устата, че просто да го върне в първи клас. Мутрата ще му изръмжи по телефона – абе, ти кво, праиш, бе. И дори няма да го набие. 
Срещата в ресторант „Аксаковска панорама” в края на юли 2008 година се оказва знакова. На нея е обещал да присъства шефа на БОП – Варна Емил Михайлов, но хиртростта му го кара да не отиде в последния момент и да изпрати дясната си ръка – антимафиота Добромир Досев. Досев пристига с колегата си – бопаджията Диян Горанов – Диката. Останалите на масата са Александър Цанев – Сашко и Светлин Иванов – Близнака. Срещата е контролирана. Ресторантът е отцепен от патрулки, които спират всички други автомобили за проверка, само този на Близнака и Сашко – не. 
Досев и Диян Горанов уверяват Светлин - Близнака, че е утоворено с прокурорката от Окръжна прокуратура – Варна Стефка Якимова и ако Светлин - Близнака даде показания срещу наркобоса Веселин Жеков и всеки друг, който му бъде посочен,  органите на реда няма да го закачат за нищо. Ченгетата се мотивират с чл. 321 и обясняват на Близнака, че към онзи момент няма да искат от него показания. Едва, когато „другите започнат да се пържат един друг, „тогава ти ще даваш показания”. Над бизнеса с курви и дрога, който върти Светлин Близнака е обещан полицейски чадър. Той може да прави, каквото си поиска на улицата без да има притесненията, че куките ще го ровят. През двамата братя Светлин и Красен – Близнаците минава всичко – дрога и проституция. От охрана на Веселин Жеков, за каквато се легендират, те всъщност използват полицейския чадър за да направят опит да овладеят цялата улица. Сделката с ченгетата е – даваме ви хора, които да арестувате, даваме и пари, вие ни пазите мръсния бизнес. 
Много по-късно Светлин – Близнака ще влезе окончателно във филм, че е на-великия Джеймс Бонд във варненски ремикс, но дотогава на варненската улица ще се случат неща, които ще объркат окончателно представите за това кой е от мафията – бандитите, или прокурорите и ченгетата.
Докато антимафиотите и бандитите подреждат своя пъзел в ресторант „Аксаковска панорама”, аз пия зелен чай с мед в Италианския ресторант. 
Късен следобед е. Ресторантът е празен като се изключи голяма маса около, която веселяшки си подвикват един на друг здрави момчета, шумни по хлапашки. Пият кафе, тук – таме - някоя бира.
Имам среща с най-главният от тях, но той очевидно няма тайни с хората, сбрани около него. Разговора е приказка да върви, но естествено няма как да не забие пирон в ченгеджийските каши, които взривиха държавата и МВР. По това време МВР вече се е самозапалило отвътре с грандиозния скандал, свързан с ГДБОП. Подхвърлям “наивно”, че варненските антимафиоти са направили поредната си акция срещу поредните “цаци” в наркобизнеса. И малко преиграно се възмущавам, че не ровят там, където трябва и за което знае целия град.
-Абе, ти нормална ли си, бе? – изревава Главният. – Всички са купени бе, моето момиче. Що не ги питаш що не ловят тия, дето всички ги знаят?
-Е, що де?! – тъпо повтарям.
-Ами, щото играе парата. Всички са на ясла. Искаш ли да ти дам един компромат? – хили се чаровно насреща ми здравеняка и иронично ми намигва – ама, няма да го публикуваш.
-Дай го де, пък ще видим. 
-Няма как да го публикуваш, защото направо ще сътресеш съвсем ситуацията. Един от висшите офицери, дето се правят, че борят мафията два пъти е лежал в психиатрията…
-Айде бе! – цъкам с език аз.
-Нали се сещаш, че е изчистил всичко, обаче има нещо, което не може се изчисти. И това е журналът, в който са записани всички, които са били там…
-И ти го имаш този журнал? Или копие от него?
Здравенякът ме поглежда снизходително и в погледа му се чете, че почти е готов да се хване на бас. 
-Понеже никога не лъжа и съм пич, ще ти го покажа. Е, това са големите антимафиоти… - изругава  - После го питай обаче и откъде суче…
Нито аз, нито здравенякът бяхме толкова наивни да смятаме, че такава информационна бомба се дава, ей така, на журналист. Такава информация струва много пари. И по-важното е – направо си е супер застрахователна полица.
В интерес на истината, тази мълва за висшето ченге с жълта книжка я бях чувала и преди. Клюката се носеше, но никой не вадеше „диагнозата”. Много по-късно не същият Главен щеше да ми даде копие от журнала на Варненската психиатрия, а в ръцете ми то щеше да попадне от бивш колега на висшия антимафиот, чието име бе Емил Михайлов. Шефът на БОП – Варна.
За Емил Михайлов, който влиза в БОП-а по времето на полк. Стамо Стамов, Стамов ми беше казвал: „Взех го, защото пише много добре, интелигентен е, а при нас рядко има някой да се справя добре, пишейки. Ако видиш какви неща пишат в докладите, нищо не може да им се разбере. Емо я вършеше тая работа перфектно”. 
Емо наистина е интелигентен, чете много и още по-настървено влизаше в сюжетите на филмите, които бе гледал. Той обаче успя през всичките години на клатещия си преход не само да оцелее в БОП – Варна, но и да стигне до шефския пост на службата.
“За ГДБОП много съществен проблем, водещ до симбиоза с престъпния обект на оперативно-разузнавателни операции, е претекстът, че същият се ползва за агентурни задачи срещу организирани престъпни групи. На практика това обезличава почти безконтролно контактуване между разработващия офицер и разработвания обект/агент, което често прераства в бизнес сътрудничество с престъпни измерения. Работи се предимно по трафика на наркотика през страната и по уличното разпространение, но средните и високи нива при разпространението остават незасегнати. Затова се лансира на базата на британския и испанския опит да се направи “специализирано национално звено за противодействие на тези нива в наркоразпространението”.
В този изключително знаков и важен пасаж от доклада на ексвътрешния министър Румен Петков за дейността на МВР, с две изречения е казана цялата истина за ГДБОП, която във Варна като смазана схема работеше безпрепятствено години наред. В подземния свят няма скрити неща за тази описана симбиоза. Всички знаят, че „Бачкаш с бопаджиите – вирееш, не бачкаш с тях – не!”. 
Сигналите за ръководството на варненските антимафиоти в един момент буквално ме затрупаха. Знаех, че ченгетата работят по ръба на бръснача на закона, но това до което се добирах, ме изумяваше с наглостта си.
„Симбиозата” бе перфектна. Времената се бяха сменили и онези горди гангстери, за които беше въпрос на чест някой да не каже за тях, че е „кука”, се бяха сменили с пъплещи бандитчета, които играеха своята измекярска игра – ставаха с охота агенти и „разработвани обекти” за да легитимират нерегламентираните контакти на корумпираните антимафиоти.Ченгето винаги оправдаваше контакта с това, че е оперативен, а през това заедно с „обекта” редяха мафиотски схеми срещу пари и влияние.
100 000 лева се плащаше на висш офицер от БОП като захапка за „членски внос” за да влезе в клуба на определената нарко-групировка. Оттам нататък следваха всички други екстри, а те включваха на първо място дадените курбан жертвени агнета от страна на платилия бос. Така бопаджиите удряха два заека едновременно – хем отчитаха акции срещу организираната престъпност, хем взимаха пари от мафиота, посочил „съгрешилите”, които му пречат на улицата и трябва да бъдат изчистени.
Взаимоотношенията са толкова свойски, че дори се стига дотам, че когато „агентът”, спомогнал да бъде „разкрита” значима фигура от ъндърграунда, по вътрешна разпоредба в МВР, трябва да бъде награден. Заповедта за паричната награда се подписва лично от вътрешния министър и бонуса е за „информатора”. Бандитът – ортак на антимафиотите обаче, само проформа се подписва върху документа, че е взел сумата, а парите отиват в джоба на съответния антимафиот. Сумите за варненскотото ниво са дребни – 3000 лева, 5000 лева, но те никога не се получават от подземните „къртици”, а от аверите им, с които редят схемите  – ченгетата. Такава е негласната уговорка между тях.
По времето на владението на улицата от Иво Гела парите, които трябва да получи като рушвет за осигуряване на полицейски чадър, шеф в БОП – Варна прибира всеки понеделник от лице с прозвище Д. Полицая, който ги носи в кеш. Особеността на Д. Полицая е, че никога не ползва автомобил, ходи пеш и срещата с висшия офицер става не къде да е, а пред сградата на вътрешната дирекция.
За да няма пробив в смазаното колело на „симбиозата” обаче трябва съответен прокурор, през който да минават безпрепятствено всички поръчани „ювелирни” акции. Това не е толкова сложно, защото всъщност антимафиотите наистина залавят посочените им от купилия ги бос бандитити, но винаги има риск някой прокурор да  се усъмни в качеството на доказателствата, или на подготвяната операция на ченгетата. Шефът на БОП – Варна Емил Михайлов не крие, че работи брилятнтно с окръжната прокурорка Стефка Якимова. Всички акции на БОП – Варна минават през нея и няма нито една, която да я усъмни. 
-Стефка е голяма работа. Без нея не знам какво ще правим. В прокуратурата никой не става за нищо и ако не е Стефка, направо трябва да я закрият. Оня, шефът им, /става дума за шефа на Окръжна прокуратура – Варна Пламен Иванов/ въобще не знае на кой свят се намира. Само Стефка работи, никой друг! Тя, Стефчето, от толкова работа, не може да се ожени жената... - възторжено ми разказва Емил Михайлов, докато се прибираме в ранни зори двамата през Морската градина след купон за полицейския празник, където всички бопаджи пуриват до зори в крайбрежно заведение. Заедно с тях попадаме там и няколко журналисти попокана на Емил Михайлов. 
Емо е достатъчно пил за да не скрива „симбиозата” между бопаджиите и прокурор Стефка Якимова. В същото време бивш прокурор, сега вече адвокат, сам напуснал прокуратурата, ми доверява как си е тръгнал, защото му било писнало да бъде подлаган на натиск: 
-При мен не минаваха безумните им акции. Идват, представят някакви нефелни доказателства и искат разрешение да застана зад тях за да ударят някого. Виждам, че това не може да издържи по никакъв начин в съда и ги съветвам да се върнат, да изпипат нещата, и чак тогава може да им бъде дадено прокурорско разршение. А, не, бързаме, сега трябва да стане!, ревват обаче бопаджиите. До гуша ми дойде и са махнах.
Антимафиотите наистина бързат, защото поръчката е дадена и този, който трябва да бъде „скалъпен” пречи на боса, който поръчва музиката. А той също бърза, защото губи пари.
-На практика конкурентът не го наказваш ти, нито мафията. Истинското наказание идва от БОП, която работи като наказателна бригада на мафията. За Черния Роди получих 3000 лева награда като „информатор”. Пазя си още някъде документа, върху който се подписах. Отдолу стоеше подписа на вътрешния министър. Пари обаче не взех. Те отидоха в бопаджията. Как ги е взел, не знам. Роди беше ударен по същата схема, защото бе посочен от Жеков и Янко Каратиста - години по-късно признава пред мен един от участниците в платеното мероприятие.
Преди да бъде ударен Черния Роди обаче, при него  отива посредник от страна на шефовете на БОП – Варна. Предлага му се да даде 20 000 лева за да „отърве кожата”. Разговорът е записан на мобилния телефон на Черния Роди. Слушала съм този разговор, който е поресаващ. Помолих тогава Роди да съдейства, да го дадем на „Вътрешна сигурност”, или ДАНС за да направят нещо, но той махна с ръка:
Айде пак да ме мъкнат насам-натам и накрая аз ще изляза виновен.
Малко по-късно отново за помъкнаха по арестите. Този път дори за
нещо, за което вече бе лежал в затвора. До тогава обаче имаше още време.
Имената, които бяха споменати в записа са на шефа на БОП – Варна Емил Михайлов и заместника му – дясната му ръка – Добромир Досев. Роди отказва да даде парите. 
На практика ченгетата играят и двойна игра – получават поръчката да бъде ударен Черния Роди от човека, който им плаща, но пробват дали могат да ощавят и Роди за да осуетят акцията.
Иначе шефът на БОП – Варна Емил Михайлов ексцентрично представя битката си срещу организираната престъпност по пресконференции с медиите. Той направи куп шумни показни акции срещу наркодилъри, които оповести като небивал успех на службата. Ударени бяха обаче единствено лица от групировката „Монопола”, която се ръководеше от Валентин Николинков – Бандита, или Аспаруховския. Конкурентната групировка, наречена „Фирмата”, оглавявана от Веско Жеков обаче не е пипната. 
Емил Михайлов опиянен от жанра, който пише в антимафиотската история, обявяви първи, че във Варна има две нарко - групи – „Монопола” и „Фирмата” и посочи имената на босовете – Вальо Бандита и Веско Жеков.
Резултатът е избождащ очите – разбита бе групата на „Монопола”, но убийството на дилъра Стоян Янев, от което тръгна удара срещу хората на Вальо Бандита, остана разследвано така, че никога поръчителят му да не бъде хванат. Защото поръчителят бе от другата групировка „Фирмата”, ревностно пазена от бопаджиите. 
Нито една глава от „Фирмата” не пада, нито един човек на Веско Жеков не е пипнат от антимафиотите. Схемата на „симбиоза” е виртуозна – удряме само техните, нашите овладяват териториите им. Главно действащо лице в разчистването на сметките е БОП – Варна.
Зад убийството на Стоян Янев стои човекът на Веско Жеков – Янко Каратиста. Прихванати са разговори, има и доказателства, но антимафиотите са глухи и неми, когато стане въпрос за човек на „Фирмата”. След като с изявленията си нажежава до краен предел обстановката, шефът на БОП-а Емил Михайлов като умален Бойко Борисов във варненски вариант,  използвайки медиите обещава, че той ще разбие мафията в морската столица. 
Ден след изявленията за „Монопола” и „Фирмата” обаче, внезапно Емил Михайлов се събужда различен и отново дава пресконференция, на която обявява, че във Варна нямало „Монопол”, и че даже мафиоти нямало, а всички били някакви малоумници. Рязката смяна в поведението му е продиктувана от среща с местен политик, близък до босовете на „Филмата”. Със суетата си да покаже, че едва ли не той ще разгроми организираната престъпност и купищата приказки, които изтърва пред медиите, Михайлов преминава границата на осветяването. И очевидно  посъветван, моментално се отрича от казаното от него само ден преди това, обявявайки ухилено, че мафия във Варна няма. Само малоумници се шматкали насам-натам. 
На никого от варненската вътрешна дирекция това не прави впечатление. На прокуратурата също. 
Иначе Вальо Бандита е обявен за общонационално издирване и една година ченгета го търсеха. Оказа се, че цяла Варна го знае къде е, бопаджиите също, но Емим Михайлов отново официално оповестява, че докато го търсели, набирали мно-о-о-го важна оперативна информация.
Докато „издирват” Бандита, в ОДП – Варна две служби се скарват здраво заради него. Бопаджиите не дават и перце да падне върху главата му, защото бил „техен човек”, а службата, която трябва да го издири е бясна, че и е възложена задача, която антимафиотите осуетяват. Така се случва с всички онези, легендирани като агенти от същите заинтересовани антимафиоти, които просто по този начин е трябвало някак да оправдаят “почти безконтролно контактуване между разработващия офицер и разработвания обект/агент, което често прераства в бизнес сътрудничество с престъпни измерения”, както пише в доклада на ексвътрешния министър.
В дирекцията самият шеф комисар Митко Димитров не може по никакъв начин да овладее служба БОП. Разглезени от предишния директор ген. Веселин Петров, бопаджиите дори не уведомяват директора и дежурния къде отиват на акция. Това е истински проблем, тъй като на няколко пъти ситуацията е на косъм да се стигне до „Белите брези”, когато ченгета едни други се изпостреляха. 
Варненските бопаджии, предвождани от Емил Михайлов не си правят труда да обаждат в какви акции тръгват и има случаи, в които граждани, виждайки как маскирани бият някого, моментално звънят на дежурния, който пък праща други полицейски части. Само късмета не сблъсква двете групи полицаи.
На оперативки това се обсъжда, но никой никого не наказва. Емил Михайлов минава метър и когато пиян прави катастрофа, която по-късно обяснява като световна конспирация – че мафията му правела номер за да го дискредитира. Михайлов обаче е чистосърдечно пиян и само провинциалната обвързаност на прокуратура и полиция го спасява от директното уволнение, въпреки че има заповед на вътрешния министър, според която след употреба на алкохол на ченге, той трябва да е моментално уволнен.
Вместо да свършат това, оперативките във вътрешната дирекция минават в шеги и закачки кой висш шеф на коя журналистка да бъде пуснат. Ген. Веселин Петров е определен за криминалната репортерка на „24 часа” Лиляна Трънкова, понеже имала големи цици, Юлия Кунева от в. „Труд” – на шефа на „Криминална полиция” Тодор Иванчев за да си пиели двамата бирата, а аз съм определена на Емил Михайлов, за да се борим с мафията. Майтапчетата на ген. Веселин Петров обаче вкарват моментално интригата и месеци наред всички ние сме спрягани по полицейските паланки като любовници на въпросните ченгета. В това няма и грам истина, но пък „на кого му пука за истината”, е девизът, който се употребява най-често на оперативка на варненската вътрешна дирекция.
Години в морската столица бопаджиите изнасят един и същи спектакъл, в който уж разбиват някакъв нарко “Монопол”, за сметка на удряне на животоспасяваща инжекция на другата групировка “Фирмата”, ръководена от бившия спораджия Веско Жеков. Ръководството на БОП – Варна прави непрекъснати опити да неглижира ситуацията, давайки изявления, че няма бандити, а има малоумници, че това е някаква сбирщина от полуидиоти, и изобщо няма смисъл да се занимаваме с тях, защото се правели на кръстници на мафията, пък били гащници.
“Малолумниците” обаче са в прекрасно здраве, продължават да “менкат” наркостоката и паричния поток тече без спирачки. През това време антимафиотите за да не бъдат обвинени, че нищо не правят, играейки в тяхна полза, организират по някоя “фундаментална” спецакция, при която обикновено става дума за дребни риби, натопени за да изпуснат парата и да разчистят територията на „Фирмата”. 
На 21 февруари около 21 часа е взривена автомивка “Рийс” във варненския квартал “Владиславово”. Щетите са дребни и няма пострадали. Автомивката е на Стамата, син на Руси Полковника. Стамата се изживява в онзи момент като нова писта в нарко-играта в морската столица, а баща му Руси Полковника е в близкото обкръжение на боса на  нарко „Фирмата” Веско Жеков. До скоро обаче. Очевидно са развалили калимерата, защото само дни преди взрива двамата случайно се засичат пред варненския магазин “Пикадили”. Виждайки Веско Жеков, Руси Полковника захвърля пълната количка с продукти и духва, а Жеков си натоварва усмихнато авантата от покупките в багажника на колата.
Веднага след инцидента, запитах Емил Михайлов кой е Руси Полковника и той прекалено нехайно ми  отговари: “Ако го видиш колко е смешен, няма да повярваш. Той е пълна мишка и много му харесва да му викат Полковника”. 
Две седмици по-рано са запалени автомобилите на Сашо Луканов и приятелката му. Луканов е бивш ортак на Веско Жеков и  влизат в люта война за разпределение на проститутския бизнес. Палежите минават рутинно в полицейския бюлетин, дори единият от тях остава така завоалиран от бопаджиите, че минава в девета глуха. Емил Михайлов по това време  прави пред мен удивителното признание: „Тоя Сашо Луканов и той пълен малоумник! Дойде, моля ти се, в дирекцията направо в БОП-а при нас и обяви, че бил вече новия бос и искал да му опънем чадър...”
Емил не довърши как всъщност е приключил разговора с Луканов. Но пък в едно дълго интервю, в което правим по-късно го питам има ли варненски бандит, който му е симпатичен. След като изключих магнитофона ми каза, че изпитвал искрена симпатия към Николай - Чирпанския. Умно момче бил, завършил Морското, ама на, не влизал в пътя.
Преразпределението на улица е в ход. 
Човекът, който през последните десет години държи бизнеса с проституция  е бившият спораджия Веско Жеков. Там смяна караула няма. Паралелно с бизнеса с курвите Жеков върти наркоразпространението, където интересите са най-остри. 
Веско Жеков оглявява групировката „Фирмата”, която през всичките тези години се ползва с изключителния толеранс на ченгетата. Ударите на полицаите по конкурентата група “Монопол”-а започват едва след отеглянето на Гела от мръсния бизнес и емигрирането на Антонио Тунджев в ЮАР. Преди да се раздели с мръсния бизнес Иво Гела получава протекции от висши полицаи, тъй като руски групировки проявяват нестиващ интерес към бизнеса с дрога на местна територия. За да бъдат спрени руснаците, се провежда конфиденциална среща на Гела с високопоставени офицери и така на българите е дадено рамо и протекция, за да бъдат неутрализирани руските нашественици. След отеглянето на Гела, бизнесът влиза в ръцете на Вальо Бандита. Така започва и предизвестената война между хората на Вальо Бандита и групата на Веско Жеков. 
Жеков, който се слави по онова време с протекцията на Златко  Баретата се окупира в стадион “Спартак”. В противоположния край на Варна – “Аспарухово” пък се базират подкрепленията от страна на Митю Очите, давайки гръб на хората на Бандита. Двете групировки на два пъти сключват споразумение кой къде ще подвизава на пазара – хората на Бандита поемат амфетамините и марихуаната, а Жековите кокаина и хероина. 
Всяко споразумение в подземния свят обаче е предпоследно. 
И се почва “пърженето” и надцакването кой е по-гъст с бопаджиите. Първи го отнася Никола Снайпера, близък до Вальо Бандита. Месец по-късно е задържан Красимир Цопа. Ударите по Бандита са един след друг и това намирисва на игра “под кръста”. Той иска от Жеков, с когото иначе са се споразумели, да навлезе и в негови територии, отговора обаче е нападението срещу Стоян Янев, който вместо да бъде пребит, както е поставената задача, е намушкан и умира по пътя за болницата. Бопаджиите услужливо не ровят до дълбокото за да извадят поръчителя на покушението над Стоян Янев, който е човека на Жеков – Янко Каратиста.
Напрежението минава границите и предателското стискане на ръце прелива в люта война. Спецполицаите нахлуват в стадион “Спартак”, където е меката на Жековата група и откриват автомат “Калашников”, два пистолета и граната. Два дни по-късно стадионът отново гъмжи от полиция – този път намират бомба, поставена да унищожи присъстващите на следващата бандитска “оперативка” на хората Жеков. Веднага след това враждуващите се стрелят пред “Планет клуб” като дори пускат кръв. Гаврил Христов от групата на Веско Жеков е обвинен н опит за убийство на Александър Бондоков от хората на Вальо Бандита. След пукотевицата босовете от столицата се намесват и отново е сключено споразумение.
Статуквото на пръв поглед е запазено. Двете групи очевидно се пеят една друга пред покровителите си ченгата, но ъндърграунда е категоричен, че групировката на Веско Жеков е с бетонни полицейски протекции. 
Никой до този момент от спецченгетата обаче не пожелава да закове Веско Жеков. Пропуснато от полицаите е и „последното” споразумение преди развръзката между групировките – на 1 фувруари 2008 година, когато пазара отново е преразпределен - кокаинът остава за Веско Жеков, амфетамините и марихуаната за хората на Вальо Бандита, а хероина поема  Янко Каратиста. Докато текат “миротворните процеси” обаче автомобила на разбунтувало се доверено лице на Васко Жеков е  надупчен с автомат.
Черното "Ауди А6" е на Катерин, който напоследък открито се противопоставил на Жеков. В лагера си Жеков очевидно има повече ядове със собствените си ортаци. Така се стига и до разприте му със Сашо Луканов, които вече прерастват в открита битка. Палежите са само началото. 
-Нито един от тях няма да се спре. Лошото е, че и двамата изпращяват и логиката подсказва, че май ще събираме гилзи - коментира тогава Емил Михайлов. 
Никой никого обаче не убива. Няма и защо, когато битката е за овладяването на антимафиотите. С тях  на „своя” страна войната е „чиста” работа.
След изолирането на Вальо Бандита, пълният контрол върху дрогата и проституцията поема Веско Жеков. Той е бивш служител на СПООР, където работи заедно с Иван Славков. Преди десет години тримата заедно с Веселин Данов стават представители на „Аполо и Болкан”. Малко след това се скарват  и Веселин Данов напуска.
Нарковойната, която някои наричат едва ли не наркобитката на века във Варна, преминава общо звето на читалищно ниво. Като се изключат два случая със заложени бомби, които по чудо не са задействани и, които могат да убият невинни хора. Веско Жеков продължава да бъде недосегаем.  
-Нямахме задача да работим по него - казва ми по онова време Емил Михайлов и това звучи абсурдно единствено за непосветените. Посветените знаят, че при акциите горят единствено остатъците от висаджийските среди. А и Михайлов не уточнява от кого е трябвало да получи задачата да работи по Жеков.
Още в началото на 2007 – ма година спецполицаите засичат информация, че хората на Веско Жеков са решили да отвлекат Иса Мехмед – Хакера, който година по-късно бе арестуван за мащабно хакерство и източване на кредитни и банкови сметки отвъд Океана. Жековото обкръжение надушва Хакера и разбира, че той оперира с много пари. Подготвят отвличането му. Не се случва нищо, но Жеков успява да измъкне от Хакера стотици хиляди. И този път Веско Жеков е пропуснат от ченгетата, въпреки че те разполагат с оперативна информация за това, което се готви на Хакера. 
Две години по-късно от ареста Хакера е готов да разкаже потресаващи факти около „щавенето” му от бопаджиите на Варна. Сключвайки споразумение обаче с прокурорката Стефка Якимова – млъква. Съучастникът на Иса Мехмед – Хакера, антимафиотът Димитър Михалев, който е арестуван заедно с Хакера при мащабната полицейска акция, тихомълком е пощаден. Той пък изобщо не е привлечен като обвиняем, въпреки че има безспорни доказателства, че е замесен в измамите. Михалев минава здраво метър и е очевидна не само сделката, но и омертата между него и ченгетата.  Впрочем, никак не е маловажен факта, че антимафиотът Михалев отговаря в БОП по кардинално важни направления – митницата и контрабандата.
В показанията си по-късно по „мега” дознанието, образувано в морската столица, Веско Жеков ще каже, че е придобил бизнеса с дрога от Веселин Данов срещу 120 000 лева, а наркоразпространението попада в ръцете на Данов за кратко след Вальо Бандита. 
След като Веско Жеков слага тотално ръка върху дрогата, а проституцията от години е под негова опека, човекът му Янко Каратиста завърта изцяло хероина. От печалбата от хероина на месец се отделят 15 000 лв. като „такса” на Вальо Бандита  и още 5 000 лева се дават на близкия до Златко Баретата – Тони Мамата. Едно от договорените условия е „материала” да се зарежда само от Черния Роди. Янко Каратиста обаче решава да спре плаща на човека на Златко Баретата и става става напълно самостоятелен. Разбира се, под опеката на Веско Жеков.
Преди години Жеков е поръчан от високопоставени среди, близки до ВИС. От София пристигат босове, близки до покойният Георги Илиев и обсъждат задачата да бъде отстрелян Веско Жеков. С организацията  на мероприятието се заема известна варненска фигура от ъндърграунда, прочута с непредвидимостта си и шетането си из чуждите легиони. На Жеков се прави засада по горния път за Златни пясъци, около Дървения мост. В храстите е залегнал мъж с автомат. В последната минута организаторът обаче прави завой и не дава заветната команда за стрелба.
Жеков го пази Господ. И не само той.
През всичките тези години Веско Жеков успява да впримчи висшата полицейска защита на своя страна. Конкурентите са разчистени. БОП се ползва по схемата като часовник, чиято батерия нкога не свършва. 
-Самата мафия се отказа да наказва своите, когато съгрешат. Това е работа на антимафиотите. БОП наказва по-сериозно и от мафията. Съгрешилите се посочват от боса, който вече е купил бопаджиите, и те просто действат. По същата схема се играе и с конкурентите – те са посочвани и поръчвани пак на антимафиотите. БОП-а отчитат, че хващат престъпници, а онези, които пазят, и които им плащат, никога не са закачани. Борба с мафията ли? Не! Работа  с мафията. Това е играта.- ми разказва посредник в отношенията между мафията и антимафиотите.
Жеков се хвали пред обкръжението си, че 27 – ченгета са при него на заплата. Дали е истина, или не остава загадка, но по времето на ръководената от ген. Веселин Петров варненска вътрешна дирекция, Веско Жеков е недосагаем. Впрочем, след цялата сага с жегата във Варна покрай т.нар. „мега” дознание, той единствен дава най-малко фира. И докато иначе е обвиняем, продължава да върти мафиотския бизнес. 
В първите месеци на февуари 2008 година започва  разработка срещу Красьо Дългия, един от близките до боса Веско Жеков, който върти целия кокаин на варненска територия. Ударът срещу Красьо Дългия трябва да е на 2 феувруари. След това крайният срок на приключване на разбработката се  отлага за 2 март, но удар така и не следва и акцията необяснимо се бави.
Междувременно в целият ъндъграунд става известен факта, че иначе бизнес-съдружниците Веско Жеков и Иван Славков развалят катастрофално отношенията си. Месеци по-късно Славков ще ми каже, че окончателно е приключил отношенията си с Веско Жеков и дори  е отказал на настоятелните молби на Жеков да стане кръстник на детето му.В уличните среди не е тайна, че Жеков е постоянно „горе на чарешата” и е под тоталното влияние на шмъркането на кокаин.
Ударът срещу човека на Жеков – Красьо Дългия става едва на 13 май 2008 година. В късната вечер спецченгетата стартират “реализиране на оперативно разследване”. Така го нарича Емил Михайлов, който твърди, че е било замислено още от началото на годината. Истината е точно такава, но Михайлов не казва защо реализацията е отлагана пет месеца. Не казва и има ли нещо общо тя с яростния конфликт, който настъпва между Веско Жеков и Иван Славков, и на коя страна играе антимафиотът след разделението.
Оказва се, че шефът на БОП – Варна е изолиран от операцията. И не само, защото е бил в отпуск. Шефът на ОДП – Варна комисар Митко Димитров, който ще си припише успешната акция, няма да скрие пред мен, че умишлено ударът е бил реализиран точно, когато антимафиот №1 Емил Михайлов е в отпуск. Митко Димитров вече е титулован като директор на ОДП – Варна и започва да разчиства капиите не толкова на улицата, колкото във вътрешния си двор. Битката е за изземването на териториите на печелившите бопаджи.
Операцията срещу бригадата на Красьо Дългия умело ще бъде представена като първия удар срещу наркобоса Веско Жеков от години насам. Пиарът, че се е намерил най-после кой да боцне Жеков, ще е отреден за комисар Митко Димитров. Зад кулисите обаче нещата не стоят така просто. Как се изразяваше познайника ми – връзка с ченгетата: „Борба с мафията ли? Не. Работа с мафията”.
При акцията ченгетата атакуват множество адреси изненадващо. 
„Изненадващото” обаче се знае дни преди това. Истината е, че Красьо Дългия е предупреден за предстоящата акция, но глупостта му не му позволява да се спаси. Дългия се крие два дни в Бизнес-хотела, но очевидно характера му на мафиот е нефелен и прави грешка като излиза на светло на среща със Стилиян Котката в кафене „Манхатън”.  Там Красьо Дългия е тръшнат на замята по очи. Ударено е базовото леговище на наркобригадата в апартамент, взет под наем на ул. “Възраждане”, както са и  тарашени и адреси в местноста "Сотира", в бл.104 в кв."Младост", ул."Державин" до сладкарница "Неделя" и на ул."Васил Друмев". Всеки обиск пуска по нещо - открити са  1 кг хероин, 1 кг и 100 г амфетамини и 400 таблетки екстази, 2 електронни везни, фонокарти със следи от кокаин по тях, с които очевидно са “редени” линиите за шмъркане, миксер. Сред атрибутите на наркоработниците са открити и 2000 листчета с лого, изобразяващо скорпион и водно конче. Именно това са и знаците, с които се маркира дрогата за продан на нарко “Фирмата”. Открит е и тефтер, в който Красьо Дългия  стриктно си бил записвал колко дрога се дава на кого, и колко пари се взимат срещу нея. Освен Красьо Дългия в ареста влизат - Стилиян Котката, Иван Янков и Николай Хаджимихалев - Найка. У Красьо Дългия са открити и 13 мобилни телефона с предплатени карти, което е практика за комуникиране в нарко-средите. 
Ченгетата твърдят, че програмират стартирането на акцията точно в момента, когато доставчикът на бригадата е предавал 300 грама хероин на дилъра от второ ниво и така са били заковани на гюме.
Истината обаче е по-различна. 
Една от най-колоритните фигури сред задържаните е Николай Хаджимихайлов – Найка. Само определен кръг от ъндърграунда знае, че Найка има изключителни ясновидски умения. Веско Жеков дори го ползва по некоректен начин за да се осведомява чрез Найка кой е шпионин и кой го предава. Нещо повече – Жеков праща при Найка и спецченгета, на които докоснатият от висшата сила, гледа. Далеч преди да ударят бригадата на Красьо Дългия, има зесечен разговор със СРС между Найка и Дългия. Найка му казва: „
-От Горе ми се дава, че ви следят и скоро ще ви заловят. И аз ще имам неприятности покрай вас, но на мен ще ми подхвърлят в автомобил дрога, виждам го.
Това сигурно звучи като смешка и на подслушващите ченгета, но се оказва самата истина. Найка не умее да гледа на себе си, но това, което му се дава, се сбъдва с удивителна точност. И той е изпържен от Янко Каратиста. Дрогата наистина е подхвърлена на Найка от „симбиозата мегду ченгета и техни бандити” за да бъде вписан и той в ювелирното полицейско мероприятие. Любопитно е, че Найка предрича както убийството на Андрей Луканов, така и изключително успешната кариера на адвокат Ина Лулчева. Той вижда провала на бригадата на Красьо Дългия, но очевидно Дългия не е от онези, които блести с много ум, а сблъсъка с висшите сили не от неговото ниво.
Докато групата вече е в ареста, моментално се пуска контролирана информация както към подземния свят, така и към медиите, че именно Найка е онзи, който пропява и сочи пътя към Веско Жеков. Много по-късно обаче ще стане ясно, че не Найка е този, който пържи, а певецът е Иван Колев, който е заловен с един килограм хероин, и който впоследствие ще бъде пуснат с лека мярка за неотклонение, тъй като става един от любимците на прокурорката Стефка Якимова и комисар Митко Димитров. Дотогава обаче ще мине време, забъркано в ченгеджийски интриги.
Различното в този случай е, че този път ударът е в десятката – арестувана е “дясната ръка” на Веско Жеков – Красьо Дългия. Именно той движи целия кокаинов поток, което е жестоко кроше в лицето на “Фирмата”. Дали обаче е точно така? И зад шумно оповестената акция не стои ли разчистването на сметки между куките, които начело с Митко Димитров заявяват встъпването си на власт и размахването на пръст срещу антимафиотите, които до този момент са владели алъш-вериша с мафията.
Според ъндърграунда Дългия е страхлив и се перчи единствено, когато е в обкръжението на 30-40 юначаги. Тарторът на наркобригадата и дясна ръка на Веско Жеков преди време добива слава в ъндърграунда като човека, който пребива и изнудва собственици на автомивка. Дългия се прочува и с една гнусна история. Бригадата на Дългия успява да подлъже конкурент в наркобизнеса в морската столица, като му пуска своя мацка под т.нар. прикритие. Конкурентът е прилъган, благодарение на момичето и двамата спират в една гориста местност уж за да правят любов. В този момент 30-тина “дебеловрати” от бригадата на Красьо Дългия чакат в засада, хващат конкурента и правят с него това, което би трябвало се прави с жена. След тази постановка, най-изтъкнатия “силовак” на Варна всеки месец се “отчита” на Красьо Дългия с по 10 000 лева. Някой ще попита как така уж силовак, пък не е успял да се справи в ситуацията. Малката подробност е била, че срещу него са били 30-40 “гавази”. И изход е нямало.
Дългия започва нарко “кариерата” си като продавач на кокаин на вип-клиенти в морската столица. След като арестуват блигадата му, Веско Жеков се изнася в Сандански. Точно тогава той, заедно със счетоводителя на наркогрупировката си „Фирмата” Ивелин Митев – Счетоводителя,  източва и фирма „Декострой”, собственост на съдружниците Красимир Крулев и Ангел Събев. Още преди убийството на Ангел Събев, извършено от съдружника му Красимир Крулев, Събев заедно със съпругата си установява контакт с Ивелин Митев – Счетоводителя и наркобоса Веско Жеков. Комбината започва да точи фирмата с милиони, а след убийството на Ангел Събев, Жеков и Митев буквално се разпореждат с активи за милиони.
През цялото това време обаче антимафиотите са засичали престъпната схема със СРС-та. Източването впоследствие е покрито и Жеков отново излиза чист като сълза и от този тотален рекет и изнудване. А „Декострой” е ощавена с милиони от „веселата вдовица” и наркобоса Жеков.
На 15 юли 2008 година, във времето, в което иначе  наркобосът Веско Жеков е обявен на общонационално издирване, дознателят от ОДП – Варна Панайот Вълчев разпитва като свидетели Димитрина Крулева и Красимир Крулев. Крулев е съдружник в „Декострой” АД и е обвинен за убийството на Ангел Събев. Впрочем, същият дознател Панайот Вълчев работи и по т.нар. „мега” дознание. Докато ченгетата „търсят под дърво и камък” Веско Жеков, дознателят Панайот Вълчев разпитва Димитрина Крулева, която казва в своите показания при разпит, проведен на 15 юли 2008 г., в 16,15 часа  следното:
„Познавам Ивелин Митев /счетоводител на нарко „Фирмата”/ от края на февруари 2008. Тогава същият дойде в офиса на „Декострой” АД, находящ се на бул. „Владислав Варненчик” 112. Същият ден трябваше да се отвори офиса на фирмата, който беше запечатан от полицията във връзка с разследването по убийството на Ангел Събев. Ивелин твърдеше, че има пълномощно от съпругата на Ангел Събев да представлява фирмата. Аз така и не вдях това пълномощно. Въпреки това влязохме в офиса, като Ивелин беше с няколко мъже, които приличаха на охранители. С мен в офиса присъстваше охранителна фирма, която аз бях наела с цел да не се изнася от фирмата нищо. Ивелин Митев поиска документи, които касаеха счетоводни справки, договор за строителство, договори за банкови кредити и др. Малко по-късно в офиса дойде мъж, който се представи за В. Жеков и ми каза като говореше в множествено число, че ще купуват акциите на Дияна /съпругата на Ангел Събев/ в „Декострой” АД. Според мен В. Жеков /странно защо Жеков не е изписан от дознателя с пълното му име Веселин Жеков?!/. беше шеф на Ивелин и останалите, като това личеше от цялото му държание и интонация и това, че разпореждаше на всеки В какво да прави. Направи ми впечатление също, че преди да дойде Жеков, Ивелин говореше какво точно трябва да се направи, но когато се появи Жеков, той мълчеше и говореше само Жеков. Също Ивелин остана според мен неприятно изненадан, че бях ангажирала охранителна фирма и говореше с недомлъвки, когато дойде Жеков и последният каза, точно какво иска. Аз реших да дам тези документи на Ивелин и Веселин, тъй като те говореха за това, че искат фирмата да се оздрави и дори водеха с тях адвокати и финансист. Аз направих копия на съответните документи и няколко дни по-късно ги предодох на Ивелин Митев. В края на февруари съпругът ми ме упълномощи да се занимавам с всички дела свързани с „Декострой” АД. Аз се опитах да се свържа с Дияна Събева чрез адвокат Момчил Йондров, който се занимаваше с делата на „Декострой” АД. Адвокатът каза, че Дияна няма да се срещне с мен и тогава аз го попитах за Ивелин Митев и Веселин Жеков. Адвокат Йондров ми каза, че лично той е изготвил полномощно на Ивилен Митев, според което той може да се запознава с документите на „Декострой”АД. Последният заяви, че според него издаването на такива пълномощни от страна на Дияна е нецелесъобразно, като Дияна е настоявала за това, тъй като не иска да се занимава въобще с фирмата и иска да продаде акциите си. В продължение на месец, месец и половина, И. Митев идва многократно във фирмата, като се интересуваше за делата на фирмата, искаше да предприемаме действия по оздравявянето, да говорим с контрагенти за разсрочване на задълженията и др. В три последователни дни от тези срещи с Ивелин дойде и В. Жеков. Тогава ми направи впечатление, както и на първата ни среща, че Жеков се изявява като шеф на Ивелин, тъй като в негово присъствие той мълчеше и оставяше Жеков да води ризцяло разговора. Жеков говореше за оздравяване на фирматаи начините да се направи това. И двамата постоянно говореха, че „Декострой” АД има активи за над 18 000 000 лева и на отговора, че въпреки активите имаме натрупани дългове и реално сме пред фалит, те не вярваха и си мислеха, че им подаваме невярна информация. От тези постоянни питания за налични средства и от това, че постоянно приказваха за оздравяване на фирмата, а реално нищо не предприемаха, аз си направих извода, че думите им за вдигане на крака на фирмата са нереални. След около месец-два Ивелин почти спря да идва в офиса и с него се чуваше рядко като искаше информация по дела на „Декострой” АД. В началото на юни на съпруга ми му беше променена мярката за неотклонение и той се прибра във Варна. Красимир направи постъпки чрез бивши служители на „Декострой” АД да направи връзка с нейни контрагенти с цел ако е възможно фирмата да бъде спасена от фалит. За наше голямо учудване те установиха, че Ивелин Митев е обикалял по много от контрагентите ни като се представял като собственик на „Декострой” АД и е представял пълномощно от Дияна Събева – да опазва и съхранява имуществото на Дияна и Ангел Събеви. В резултат от това някой от контрагентите ни са му предоставили имущество на „Декострой” АД, за което сме отчели, че фирмата е претърпяла вреди в размер на около 300 000 лева. Попитахме адвокат Йондров писал ли е друго пълномощно от името на Дияна Събева за Ивелин Митев и той ни каза, че не е съставял такова пълномощно, а първото, което е съставил е било отеглено на 1.01.2008 г.”
Същият ден показания дава и обвиненият в убийството на Ангел Събев -  Красимир Крулев:
„Познавам Ивелин Митев от около две години. Тогава моя бивш съдружник Ангел Събев претърпя катастрофа, като пострадал от нея беше негов съсед на име Златко. За да не се води дело по случая, нашата фирма „Декострой” АД пое лечението на Златко. Когато изписаха Златко от болницата, аз отидох да помогна. Там дойдоха няколко мъже, които виждах за първи път. Впоследствие разбрах, че човека, който беше ешеф на останалите се казва Ивелин Митев и беше роднина на Златко. Това беше единствения път, когато видях Ивелин до този момент. За този Ивелин чух още веднъж, когато през лятото на 2007 година Ангел ме помоли да дадем 60 000 лева заем на сестра му, за да плати гаранцията му в Германия, като там се водило дело срещу него за разпространение на фалшиво евро. Аз се съгласих на това, като за тази сума трябваше да се заложат имоти в полза на „Декострой” АД. Знам, че ставаше дума за четири апартамента в гр. Банско и мислех, че те са заложени в полза на „Декострой” АД. В края на 2007 година обаче, когато подписвах договор за увеличаване на „овърдрафт” и тези апартаменти трябваше да се ипотекират, видях че са прехвърлени на Ангел, а той от своя страна ги беше ипотекирал в полза на „Декострой” АД. Попитах Ангел защо тези апартаменти са били на негово име, а не на „Декострой” АД, а той ми отвърна нещо неопределено, което така и не можах да разбера. На 30 януари 2008 г. се случи инцидента с Ангел и на мен ми наложиха мярка „задържане под стража” в ареста на Благоевград. Около месец след това от съпругата си разбрах, че Ивелин Митев има пълномощно от съпругата на Ангел и щял да купува дяловете и във фирма „Декострой” АД. През месец юни 2008 година мярката ми за неотклонение бе променена в „домашен арест”. Когато се прибрах в гр. Варна от съпругата си разбрах, че Ивелин Митев обикаля наши контрагенти в Банско и използвайки пълномощно се опитва да се разпорежда с имуществото на „Декострой” АД. Разбрах, че някой от контрагентите ни са му отказали категорично да му предадат наше имущество, позовавайки се на това, че само на основа на едно пълномощно не може да се разпорежда с имущество на акционерно дружество, каквото е „Декострой” АД. На дружи места обаче е успял и до този момент аз съм събрал данни за присвояване на над 300 000 лева от Ивелин Митев на движими имущества, собственост на „Декострой” АД. За това съм изготвил съответна молба, която ще внеса във ВРП. Искам да допълня, че от съпругата си разбрах, че 
с Ивелин Митев е идвал мъж на име В. Жеков, който също се интересувал от „Декострой”АД. 
Аз този човек нито съм го виждал, нито го познавам”.
Въпросното пълномощно, издадено от вдовицата на Ангел Събев – Дияна на Ивелин Митев от адвокат Йондров е абсолютно незаконосъобразно по отношение на съдружието във фирма „Декострой” АД, тъй като това, че Дияна Събева е наследница на акциите на съпруга си, по никакъв начин не означава, че тя може да се разпорежда с фирмата, тъй като за тази цел трябва да има решение на общо събрание на акционерите. Още повече да дава на наркомафиот да се разпорежда с фирмените дейности на „Декострой” АД. Наркобосът на групировката „Фирмата” Веско Жеков и дясната му ръка Ивелин Митев въртят афера с Ангел Събев и съпругата му още от  2007 година и  това  става ясно от показанията, дадени от Крулеви. Показанията са взети по инициатива на дознателя Панайот Вълчев и то по  прословутото „мега” дознание, което означава, че ченгетата имат някаква база, върху която да стъпят за да разпитат точно Крулеви, които иначе нямат нищо общо с „мега” дознанието.
БОП – Варна имат купища СРС-та, свързани с наркобоса Веско Жеков и с отнощенията му заедно с Ивелин Митев с Дияна Събева, вдовица на Ангел Събев. СРС-та са изключително ценни, но ... ги няма в „мега” дознанието! Освен в „мега” дознанието тях ги няма на практика никъде, тъй като проверката по случая с престъпленията, вършени от Жеков, Митев и сие с „Декострой” АД е прекратена от същата прокурорка, която води „мега” дознанието – Стефка Якимова. Въпреки СРС-та, показанията и „ювелирната” работа на антимафиотите, на Веско Жеков НЕ е повдигнато обвинение по този откровен рекет и изнудване на „Декострой” АД. За пореден път наркобосът е изваден от блатото, благодарение на „мега” прокурорката Стефка Якимова.
Шокиращ е  фактът, че връзката между наркобосът Жеков и дясната му ръка Ивелин Митев с Ангел Събев и съпругата му Дияна, покрай Жеков е била контролирана от антимафиотите. Дали същите бопаджии не са прихванали и конфликтът, който довежда до убийството на Ангел Събев и защо тези СРС-та продължават да са скрити? 
Втрещяваща е и ролята на вдовицата Дияна Събева, която часове след смъртта на мъжа си , „опечалена” хуква да тегли 500 000 лева. 
Малко по-късно след като бригадата на Красьо Дългия влиза в ареста, наркобосът Веско Жеков е обявен за общонационално издирване. За първи път обаче варненската вътрешна дирекция не обявява това официално. Нещо повече – мълчи упорито дали този факт е истина. След като публикувах, че Жеков се издирва, с половин уста това бе потвърдено от комисар Митко Димитров и пред другите медии. 
Пред мен той каза тогава: „По-добре ние първи да се доберем до него преди другите, които го търсят”. Изумително е, че полицаите отказваха да предоставят на медиите и снимка на Веско Жеков, което е нормална практика за обявените лица за общо-национално издирване. Чадърът над наркобоса продължава да е разперен и в ход са всички хватки, които да му помогнат да оцелее.
Истината е, че никой не търси Жеков, а той продължава да подържа контакти с полицаите, които от години са му на хранилка. Първият път, когато Жеков се появява във Варна, дегизиран с червена шапка, заедно с шестима охранители и верния си Калоян отива да види майка си на вилата. Вторият път е далеч по-нагъл – праща свои хора, маскирани като цивилни полицаи с фалшини значки на „Криминална полиция”, които изваждат от домовете им двама от съдружниците на дискотека „Магурата” на Златни пясъци, като целта е те да бъдат притиснати за да припишат дяловете си на Жеков. Третият път е забелязан в клон на ОББ – Варна, където оперира с пари. За това е предупредена БОП – Варна, но сигналът така и не е отработен умишлено. И изобщо не е докладван на комисар Митко Димитров.
През това горещо лято, сигналите, които идваха към мен за появята на Жеков тук и там, освен, че пишех в сайта afera.bg, давах лично и на директора на ОДП – Варна комисар Митко Димитров. Пред мен той демонстрираше воля да се справи с корумпираните антимафиоти и да сложи в ред дирекцията. Срещахме се в кабинета му. След като му подадох удивително конкретни сигнали и той не предприе нищо обаче, започнах да разбирам, че играта му е съвсем друга. 
Източниците ми подаваха информация и бяха готови да съдействат, но това очевидно не бе достатъчно за Митко. Правех срещи с директора на вътрешната дирекция в кабинета му, той благодареше и нищо не се случваше.
Самият Иван Славков ми подаде информация в кулоарите  на една от сесиите на Общинския съвет къде е забелязан Веско Жеков, с какъв автомобил и по кое време, Митко обаче ме отряза: „Дайте ми номерата на колите!”, като че ли ние бяхме оперативно бюро за издирване. 
Пак в кабинета му му разказах, че Янко Каратиста заплашва и рекетира собственик на автокъща и трябва да бъдат взети мерки. Като чу, че собственикът на автокъщата е брат на секретарката на бившия шеф на ОДП – Варна ген. Веселин Петров и държи папка с доказателства за участието на Каратиста в убийство, Митко подскочи на стола и забързано ме прекъсна: „Аз лично ще говоря с момчето. Остави на мен”. Къде отиде папката и защо не бе разследвано участието на Каратиста в убийството и до днес е тема табу. Малко преди да чуе обаче за наличието на подобна папка, Митко извади пред мен една начертана схема и глупашки попита: 
- Кой беше тоя?  Каратиста? Къде живее тоя?  
Забол очи в квадратчетата, нарисувани в схемата, Митко вдигна телефона и попита един от оперативните си 
Тоя Янко Колев къде живее, бе? Той ли е Каратиста?
Играехме си на котка и мишка. Аз продължавах да вярвам, че той 
може да направи нещо по неутрализирането на отвратителната мафиотска схема на бопаджиите, той очевидно, наслаждавайки се на получената от мен информация, правеше все по-нескопосани опити да ме заблуди, че има категорична воля за това.
Много по-късно същият директор на варненската полиция щеше дори да отрече, че съм стъпвала в кабинета му. В него обаче не друг, а аз му дадох името на лице от ъндърграунда, което бе носило по 5 000 лева на висш антимафиот от БОП – Варна. 
Митко, човекът е готов да съдейства. Моля те, имате „Вътрешна
сигурност”, намерете път към него и вие знаете как, но той е важна нишка към корупцията там...
Осигури ми го и аз лично ще го закарам до София на детектор на
лъжата. С моята лична кола ще го закарам и никой няма да разбере за това. Намери му мобилния телефон...
Чакай малко, аз да не съм частната БОП на Варна? Нали вие сте
тези, които трябва да уговорите меко и по свой начин този човек. Аз ти давам информацията и доброто желание той да говори, да не искаш аз да го доведа тук в кабинета ти?
Нищо не стана и този път. Митко събираше информацията за
пробитите си ченгета, но не предприемаше нищо – дори не назначи проверка в БОП – Варна. Това се случи далеч по-късно, когато ДАНС започна да работи по случая и Митко вече няма изход. Той бе селски хитрец и знаеше, че ако с гръм и трясък бяха заковани висшите му антимафиоти, трябваше да понесе отговорността си и той като директор на вътрешната дирекция.
Докато ме уверяваше, че под дърво и камък търсят наркобоса Веско Жеков, докато пресаташето му Калинка с плачевен тон ми разказваше как прокурорът Радослав Лазаров и той натискал полицията защо Жеков не е намерен, докато всички хленчеха, че „неуловимият” е още на свобода, при мен дойде информация как точно осъществява връзката си наркобосът с най-довереното си лице Калоян.
Източникът ми на информация свърши онова, което трябваше да направи цял оперативен отдел във варненската полиция. Ходи, проучва, записва часове, адреси, автомобили. Обадих се на Митко и му дадох цялата информация, която си беше чиста оперативна справка за контактите на Калоян Шкорпиловския с Веско Жеков. Това, което последва бе предпоследната капка, която преля чашата. Къде отиде тази информация нямам идея, но никой не закова Жеков. Нещо повече – по-късно, при проведена акция в Шкорпиловци, Жеков е „изтърван” и успява да избяга.
Някой от полицаите отново бе предупредил наркобоса. Три месеца по-късно щях да разбера, че всъщност ченгетата прекрасно знаят всяка стъпка на Жеков и не само не го залавят, но и осъществяват среща в Силистра, където сключват сделка. Това обаче предстоеше. А Митко продължаваше да играе ролята на честното ченге.
В късната вечер на 23 август 2008 година мой агент ми се обади по телефона:
-  В болничната стая при Армен и Жулиен са влезли  Емо Михайлов и Досев. Дали са инжекция с хероин на Жужо, натискали са го дава показания, а Армен са го заплашили, че ако не каже, това, което трябва ще го смачкат...
Армен е арестант и лежи в болничната стая, въдворен там, а Жулиен е с присъда, търпяна в ТПО-то на варненския затвор и е в болницата, защото при излизане на работа извън затвора е намушка от неизвестно лице.
Моментално звъннах на Митко.
Ти сериозно ли? – тихо отрони той.
Абсолютно сериозно. Действай! – отвърнах му и той затвори
телефона.
Интуицията ми никога не ме е лъгала. Усещах обаче, че нещо не е наред. Обадих се на пресаташето Калинка Пенчева и благодарение на нея колелото се завъртя. Говорехме с нея през минути и на практика двете свършихме онова, което трябваше да задейства директора на ОДП – Варна. В един момент Калинка разтревожено ми каза:
Митко не ми вдига телефона, което е ненормално. 
И двете обаче бяхме питбули и захапехме ли нямаше отърване от
нас. Калинка вдигна шeфа на „Вътрешна сигурност” в ОДП – Варна Пламен Цолчовски, който въпреки че бе в отпуск, се изстреля в болницата. Калинка звънна на военния прокурор на Варна. Бяхме убедени, че сигналът трябва да се провери. Източникът ми беше железен и знаех, че нещо нередно се случва в тази болнична стая. Още повече, че тя под полицейска охрана. След като направихме каквото можехме и след като омерзени, че Митко се скри му теглихме една майна, решихме, че това, което предполага гражданския ни дълг, е свършено.
Калинка обаче направи и едно знаково обаждане към окръжната прокурорка Стефка Якимова, което започна да открехва пердето на ситуациятя. 
Бясна съм! Можеш ли да си представиш какво ми отговор
Стефка? Тя не можела да направи проверка по случая, защото не вярвала, че БОП можели да правят такива неща... Казах – ти като прокурор си длъжна да провериш даден сигнал, а не да отказваш само, защото вътрешно си убедена това, или онова... Отказа изобщо да направи проверка. – Калинка беше в нервна криза.
Нищо изненадващо. Стефка е любимата прокурорка на същите
бопаджии Емо и Досев. Майната им, да правят каквото щат... Лягай да спиш, това, което трябваше го направихме, не можем да съборим цялата тая лайнарска машина! – знаех обаче, че трудно ще заспим тази нощ.
По-късно стана ясно, че Пламен Цолчовски наистина отива в болничната стая. Преминали през бопаджийския натиск и очевидно сплашени, Армен дава акъл на Жулиен да не се съгласява да дава кръвна проба дали в кръвта му има наркотик. Един от антимафиотите ще ми обясни след това, че е имало съвсем друг начин да му бъде взета кръвна проба – преди в стаята да нахлуят „проверяващите” достатъчно е било една от сестрите спокойно да влезе и да направи манипулацията. 
След случая Митко Димитров при всяка наша среща без дори да го питам, гузно непрекъснато подхващаше темата за инжекцията с хероин. Обясненията му варираха в няколко вариана:
- Някой те е подвел... Нещата не са точно така.... Емо Михайлов е бил в отпуск...
- И какво като е бил в отпуск? Никой не ме подвежда, Митко! Лъжете и е факт, че нищо не успяхте да направите. Защо нищо не направи Цолчовски?
- Ами виж сега, и аз побеснях. Викам го Цолчовски и му казвам: „Ти какво прави там м стаята шест часа? Какво прави, че не взехте кръвната проба? А, той, момчето ми вика: „Не се светнах, бе, шефе!”.
Щях да припадна:
Вие луди ли сте бе? Какво значи някое ченге да ти каже: „Не се
светнах, бе, шефа!” За какъв е отишъл там? Как може шест часа да седи и да не светне какво да прави?
Военна прокуратура заведе проверка по случая. Месеци по-късно тя приключи с дежурното „липса на престъпление”. Под сурдника обаче военните прокурори коментираха, че ченгетата са осрали ситуацията и благодарение на това осуетяване, бопаджиите не са заковани. Въпреки, че в коша на болничната стая наистина намират спринцовка с остатъци от хероин.
Митко лъжеше.
Заковаването на бопаджиите беше осуетено от ченгетата. Шефът на „Вътрешната сигуроност” Пламен Цолчолски нямаше как да му хленчи „Шефе, не се светнах, бе!”, защото Митко не му беше шеф. Но пък бяха близки. Митко искаше да разкара пробитите антимафиоти, но в същото време парадоксално ги пазеше от остър удар, защото покрай тях, щеше да изхвърчи и неговата глава.
Шефът на ОДП – Варна търсеше пътя към „нежното” им отстраняване за да спаси собствения си задник.
Във Варна ченгета и прокурори пазеха взаимно миризливите си гащи. Знаех, че тук няма да има пробив. И пътищата ме доведоха до Алексей Петров и ДАНС.
Преди това обаче беше ред на Сашко. 



                                                   Сашко


Сашко се изтърси в горещата чаша на журналистическата ми професия с режещото самочувствие на бучка лед, която трябваше да ме предпази да не си изгоря езика. Сайтът afera.bg бе едва на четири месеца. Правех го сама и с изумление откривах каква необятност е интернет и как контактите сами ме намираха, без дори да внимавам защо съм си ги пожелала. 
След като бригадата на Красьо Дългия бе вече в ареста, а аз навървях интересите на мафията и антимафиотите, пуснах в сайта една публикация, в която пишех, че нова звезда изгрява на хоризонта на варненската улица. Или поне се изживява като такава. 
„След задържането на ключови фигури от нарко-бригадата на Красьо Дългия, в наркосредите в ъндърграунда на Варна схемите се пренареждат. От свои абсолютно достоверни източници afera.bg научи, че нов нарко “бос” шета из Варна. Името му е Сашко. Сашко не е Сашо Луканов, който нашумя с битката си с наркобоса на “Фирмата” Веско Жеков за преразпределение на териториите, касаещи проституцията в морската столица. “Новата” звезда Сашко играе самосиндикално, според източници от подземния свят. Самосиндикално означава, че Сашко не е под шапката на монополиста Веско Жеков и не му се отчита... Afera.bg се добра и до информацията, че Сашко е много близък роднина на висш антимафиот и това му осигурява не само преднина, но и осигурен полицейски комфорт...Според специзточници на afera.bg, в посока към определени висши полицейски позиции ежемесечно са течали по 5000 лева. Освен това са пращани и емисари, които да уговарят “сус-пай” от определени бригади, за да не бъдат закачани. Те, естествено, са се отчитали подобаващо. Засега картината в наркобизнесът в морската столица е очертана с груби щрихи така: Сашко, близък роднина на висш антивмафиот, играе “сам юнак на коня”, или поне демонстрира независимост, Румен Цигулката заема териториите на Красьо Дългия, а босът на “Фирмата” Веско Жеков лениво наблюдава с усмивка и събира своята парса” Това бе част от материала ми, който обаче много по-късно разбрах, че е едва една суха троха от истината.
Това, което още не знаех тогава бе, че Сашко, Цигулката и Близнаците играят една игра и имат уговорката да „наредят” Веско Жеков. По онова време Жеков и Иван Славков са отдавна в ледени отношения, а след удара срещу Красьо Дългия на улицата остават „разхвърляни” около 46 000 лева от дрога, които са обещани на Близнаците и сие. Плюс един „Фолскваген Фаетон”. По-късно този прословут автомобил също ще влезе в СРС-тата по „мега” дознанието и ще паркира в ръцете на Светлин Иванов – Близнака като обещана „естра”.
На 16 юни 2008 година на електронната на поща на сайта ми afera.bg получих съобщение, подписано от „Сашко”: 
„Аз съм твоя Сашко от статията, ама нямам роднина висш антимафиот. Ако те интересува нещо – питай, вервай ми, всезнайко съм - относно улицата – жеков - броников – бандита, янко ......... и вси4ко в тея среди, ама поверително ина4е ignore”.
Не го приех сериозно. Прескачах лъвски от една епоха в друга и още се дивях на новите маниери на улицата. Новото поколение бандити с абсолютно нахалство бе сритало в ъгъла традициите на класическите стари играчи, които дълги месеци трябваше да отживяваш за да те допуснат не само до себе си, но и да ти се доверят.  В коментарите под статиите в afera.bg пишеха всякакви типове, които така получаваха своята секунда анонимна слава и повечето от пръснатата информация там бе кьор-фишек. С времето обаче, сред коментиращите се появиха изключително знакови съобщения и послания. Сайтът набираше сила и коментари пишеха в удивителен синхрон както ченгета, така и бандити. Разпонавах ги по стила, а и проверката по-късно показваше, че дават блестяща информация – такава, каквато нямаше сигурно и в оперативните доклади на полицаите.
За Сашко имах иформация, че е племенник на шефа на БОП – Варна Емил Михайлов. Още когато ми пуснаха тази партенка, знаех, че Емо няма такъв роднина, но итуицията ми подсказваше, че въпросният Сашко може и да не е кръвен племенник с антимафиотите, но им е по-близък и от братовчед по друга линия. Отговорих му и му дадох една от личните си електронни пощи.
Така започна нашият писмовен контакт. Не го познавах. Никога не го бях го виждала дори как изглежда. Той пишеше от пощата на приятелката си и непрекъснато ме молеше да отговарям на писмата му с ново писмо, за да не се натрупва информацията, да не оставят следи и да не се тревожи момичето му, като я чете, тъй като пишеше от нейната поща. По-късно се изясни, че Сашко е далеч от перфектната конспиративност и половината от кореспонденцията ни, щеше да попадне в ръцете на любимите му дружки – антимафиотите.
В началото се пробвахме взаимно. Пишеше интелигентно, личеше, че е умно момче и на моменти дори се разколебавах, че някой ме врътка и се представя за бандит, а всъщност е ченге. От това, което пишеше Сашко разбирах, че не е елементарен уличен „малоумник”, а и наистина имаше изумително точна информация. Имах усещането, че има нужда да разговаря с мен и за да свали маската на кретена, ниво, от което няма как да избягаш, когато общуваш с „ню уейв” варненската мафия, която някои от пишещите във форума наричата „хомо” мафията на Варна. И педераството не бе толкова физическо определение, колкото състояние на духа.
Истинското име на Сашко бе Александър Цанев. Пишехме си ежедневно и в огромната си част информацията, която ми дваше беше желязна. Проверявах я и по други пътища, и се оказваше, че Сашко наистина държи взривоопасни „файлове”. Провокирах го непрекъснато за корупцията сред висшите ченгета и антимафиоти, но Сашко бе също толкова железен – откланяше темата, или очевадно ме лъжеше, обяснявайки ми колко са читави определени ченгета. Което пък си беше чист знак, че е обвързан  с тях.  Беше ясно, че е омешан с тях, а по-късно щях да разбера всъщност колко е бил важен Сашко за част от върхушката в БОП и как контакта му с мен ги е изкарал вън от кожите им.
На моменти Сашко ме втрещяваше. Късаше рязко маската на арогантен уличен пес и зад нея надзъртше едно ранимо момче, което търси отчаяно своя път и никак не му се иска да шляпа в тези лайна.  
„Kukite uspqha da razbiat Monopola ne bes pomo6ta i na nqkoi hora, koito iskat du6terite im da jiveqt v edin po normalen grad bes pomiari, no su6tite tezi kuki da ne bi da sa si promenili mnenieto, 4e ne iskat monopol, za6toto teq po4naha da go gradqt s poboi otvli4ania, a v tozi slu4ai mislq, 4e se stigna i do ubiistvo, za koeto se nadqvam da ne e taka. za6toto tova stava v poslednite 2 sedmici, otkakto teq IZRUDI izlqzoha, no 4esno s nai lo6i 4uvstva i pojelavam na sledovatelkata tova, koeto pravqt s na horata decata da go napravqt i s neinite. MURshA PODKUPNA”.

---------------------
„6te ti pi6a ne na kirilica, 4e mi e po lesno i 6te stava po burzo. as sum tvoia sa6ko, rodninata na antimafiota - ama nqmam rodnina antimafiot, nqkoi te e podvel. predi da zadurjat krasio dulgia toi be6e zakusal mnogo qko za pari, nqma6e pari nito za zaplati, nito za da kupi material (kokain}. zatova po4na da tursi varianti i izvednuj mu dadoha 100 000lv. toi paze6e v taina koi mu gi e dal i iznenada mnogo hora kato gi nameri. Qnko  ve4e to4e6е zubi kak 6te barnat monopola na bqloto, no iznenada. sega kato zadurjaha ivo dulgia - kasier4eto na jekov v 6korpilovci (tova e golqma taina) - nameriha belejka, na koiato e napisano, 4e Krasio mu dulji 100 000. v su6tata belejka ima i o6te mnogo imena, no na normalni hora. pribirat dulgia (krasio) i jekov re6ava, 4e trqbva da si subere parite vuprosnite 100 000 ot men, za6toto poslednite ot4eti gi pravq as. nqma da obsujdame sumata, no tq nqma ni6to ob6to s obqvenite pari. opita se da me reketira v ob6ti linii i ot tozi moment dilemata be6e ili v ataka, ili v bataka. ta gi izrqzah i se polu4i "sam iunak na konq " :) jekov e na izdirvane, ivo dulgia v aresta, a as raspusnah Monopola i sum obqvil v celia grad vseki da pravi kakvoto si poiska, nqma da ima nakazania i udari pod krusta. tova be6e ne6toto, za koeto jekov mi obqvi smurtna prisuda s dumite, 4e monopola prinadleji na zlatko i az nqmam pravo da vzemam takiva re6enia bes da se posuvetvam s tqh dvamata. da ama i noja, i hlqba v men, i rabotata stana "6si praq kot si iskam" ta sega si 4akam vendetata ot vesko jekov. Mejduvremeno sprqh parite na onaia teodora, na krasio jena mu, koiato e biv6a liubovnica na jekov i e prostitutka i t.n........ besglasna e za tova nqma da pi6a za neq. pitai kakvo te interesuva, zapoznat sum s po4ti vsi4ko v toia grad ot vremeto na gela sum v teq sredi i to imeno ot grupata na David, v koiato be6e i bronikov. do den dne6en - btw tqhen be6e i kanala za koli, koito se iznasqha za gruzia. i heroina se vnasq6e pak................ ave imam rabota trugvam. 6te te pomolq za mnogo seriozna poveritelnost, 6toto pove4eto ne6to, koito 6te gi nau4i6 gi znam samo as i 6te trqbva da me pazi6. dai mi konkretni vuprosi, 6tot glavata mi e full s informacia i 6te ska4am ot tema v tema, ina4e POVERITELNOST MOLQ--------„
Пазех Сашко. Аз съм много всеотдайна към източниците си, но той разхлабваше дупките на ситото и очевидно ченгетата,  с които контактуваше бяха усетили, че се заиграва с мен.
„ivo dulgia 6te6e da dade pari na rijia za da me is4istqt. kukite se ispla6iha za zdraveto mi i go podgoniha. po moq informacia go hvanaha v 6korpilovc.i 1vo 2 dena go 4akaha na novi pazar na qzovira. zasega toi durji inkqr v aresta i se opitva da prehvurli cqlata vina v/u krasio dulgia. s4etovoditelq oba4e na mangite iznenada vsi4k.i izleze, 4e ivo e bil samo lice, a istinskite ot4eti gi pravi jena mu, no ve4e q isturvaha. prosto be6e iznenada za vsi4k,i 4e vsu6nost tq e 4oveka, koito operira s parite. Ivan mrazi jekov, no ne nameri sili da mu se opul4i. qvno i as mu doidoh kato diu6e6 s moiata li4na vendeta - a pri4inata be6eq, 4e toi /Jekov/ zapla6i semeistvoto mi. Jekov ne e napulno zanulenq. produljava da si polu4ava % ot kurvite na magura. ne moga da go spra tam, mnogo sa mu verni suteniorite. A eto ti i ne6to v avans (mnogo vnimatelno pazi taina) za da razbere6 serioznosta na informaciata, s koiato raspolagam - do 3 dena 6te udarqt hotela na kere4a, tova go znaem samo as bliznacite i dve 17g prostitutki, koito gi prinujdavat da prostituirat :) stoi i gledai. da ne izdegostira6 ne6to posle kato go udarqt 6ti dam podrobnosti. Zlatko me vika na edna sre6ta, no as otidoh s kukite i za tova ve4e Vesko e gore6t kartof. zagubi vsqkakvi protekcii pone v varna. paritе mu rqzko sprqha. nqma go ivo, nqma go reketa ot narkoticite. samo 4ast ot kurvite produljava da si gi vzema. na jekov 4engetata mu bqha na nivo e mu znam imeto. polu4avaha pari ot nego, te sa ot 6apkite. a ina4e apsurd kukite da go pazqt VE4E. ot 2 dena bogito i dobata se opitvat da se obqvqt operativna informacia. samo 2ma- to6ko i o6te edin, ma  za novia monopol ma nqma stane. v4era se skarahme, dnes ne ni idvat na sre6ti. ne su6testvuva centralizirana mafia. ve4e se raboti na grupi4ki. imam predvid amfite, trevata, hapovete, kokata.”
 Днес цялата кореспонденция между мен и Сашко е между папките на т.нар. „мега” дознание, или поне част от нея, тъй като бе иззет компютъра на Сашко с цел да се доберат до това какво сме си писали. За ралика от ченгетата, аз пазя цялата кореспонденция, докато в компютъра на Сашко не всичко е било в наличност. Все пак е успявал да трие част от съобщенията. 
Докато ударят Сашко обаче имаше още време. Време, в което, благодарение на него извадих на бял свят изчезването на дилъра Юлиян Пелтека, случай, който антимафиоти и ченгета усърдно гледаха да заметат под изтривалката си.
„... te re6avat v 19.00 na edna sre6ta na biv6 dilur, koito se e otkazal da prodava, za6toto priatelkata mu go izdurja, da go otvlekat. dnes e ponedelnik, mom4eto o6te ne e vurnato ( imeto ne go spomenavai 6te ti go kaja Iulian Petrov Petrov > 4e maika mu i priatelkata mu revat po cql den i naro4no mediite se durjat nastrana, za6toto se nadqvaha da se vurne, no mina 3den, spored men ve4e e istinal)...zna4i eto ti istoriata : v 19.00 pelteka se sre6ta s negov priatel pred blok 405 v vladislavovo. do nego doblijava masleno zelena astra s muj na vidima vuzrast okolo 30g, s kestenqva kosa na ki4uri. pelteka se ka4va s vidimo nejelanie, 2min sled tova po4vat da mu zvunqt i da go tursqt kude e oti6ul, telefona mu dava 1-ia put svobodno, sled tova biva iskliu4en i ve4e 3ti den. nqkoi se obajda na brat mu i mu kazva "toi e jiv, malko e bit, ne puskaite jalbi, ako iskate da vi go vurnem". pazi se dosta seriozno mul4anie, no kakto vinagi stava policaite iskat da sa izvestni i mom4encata ot 3to rasduhvat na ulicata (koi na bratov4et, koi na priatel, boli gi huia, 4e mom4eto sigurno ve4e e istinalo, nali te sa v mafiata, podlizurkovcite ebani, da bqha stanali diluri kato iskat se da sa v kiriza, a ne policai). zna4i jalbata e pusnata v 3to. Molia te, proveri kakvo stava, dali teq maloumnici vuob6te smqtat da raspitat nqkoi ot teq det na 100% sa go otvlekli, ili teq imat pravo vsqka godina na po 1 izdevatelstvo s nqkogo i posle sledovatel4etata da gi puskat, i sled vseki put te da stavat vse po nagli i da pridobivat 4uvstvo na beznakazanost”.

------------------

...na vesko jekov kato mu sloji detonator pred ofisa na ul.8mi mart, e togava ako znae6 za kvo stava vupros, 6te onemee6. ima6e sms-i s preduprejdenia, 4e q e slojil, ima6e telefoni, obajdania, 4e e tam, i kukite ........... are sea, kvo tolkova, samo zapalkata, bombata q nqmalo, kvo da mu napraveli, koeto e absurdno i tova 6te ti go kaje vseki, koito razbira ot vzrivove. tova vsi4ko,  4е se slu4va, as imam samo edno obqsnenie - TODOR IVAN4EV. ako be6e nqkoi drug za vsqko edno ot teq ne6ta 6te6e da e umirisal narovete v aresta za vsqko 1, a ne za vsi4kite nakup. ta is4akahme si go dokato zatri pelteka, 4e togava da sa napraim, 4e rabotim. da  si ebe policiata! nali celta e PREZUMCIA na prestupnosta .... da se uni6tojava v zarodi6, a te si go otgledaha kato cvetence i sega vuiiiiiii ko stana. da zemat da pro4etat malko kriminalistika, kriminologia i po specialno glavite za prezumciata, ili pone naputsviata ot EU, i tam ima mnogo za prezumciata, ave ujas bezdarni kuki, tva e”
На всичкото отгоре Сашко беше следвал и право.
Пелтека изчезва на 4 юли 2008 година. След като Сашко ми разказа историята, се обадих веднага на комисар Митко Димитров. 
- Ама те казаха нещо на оперативката, от Трето, че имало някакво момче, което само се качило в кола, така че не е отвличане... – Митко изобщо нямаше хабер. 
В интерес на истината той обаче реагира моментално и след четирите загубени дни, Юлиян Пелтека бе веднага обявен за издирване. Най-странна бе обаче реакцията на бопаджиите, към чийто контингент принадлежи Пелтека. По времето, в което той изчезва, на улицата се вихри преразпределение на нарко-пазара и похищението върху Пелтека е очевиден знак, че нещо сериозно се случва. Антимафиотите обаче демонстрират странна незаинтересованост. 
Нещо повече. На улицата контролирано се пуска информация, според която категорично било ясно, че Пелтека е убит от Армен. Отвличането и убийството дори се описват така цветисто, че мълвата стига до медиите и на преден план е афиширано, че няма шест-пет - Армен така е пребил в апартамент Юлиян Пелтека, че го умъртвил. Заедно с Армен като замесени в отвличането на Пелтека се спрягат и имената на Николай Чирпанския и хората му. Много по-късно ще лъсне обаче, че някой съвсем умишлено насочва разследваенето в друга посока, различна от истината. 
Армен става мишена. И му се търси цаката да бъде арестуван, за да могат да го натиснат да пропее и за Пелтека. В началото една от версиите е, че отвличането на Пелтека е наказателна акция, която е  трябвало да послужи като заплаха и назидание към всеки наркодилър, който оттук нататък откаже да работи за “бащиците” на наркобизнеса във Варна. След като написах това в сайта, интригата бе оформена като пластелин  и с ливките пръсти на шефа на БОП – Варна Емил Михайлов. И то съвсем по ченгеджийски. 
От полицията изтече, че ще викат на разпит Чирпанския и хората му за да ги питат дали знаят нещо за изчезването на Пелтека. Когато обаче Чирпанския се явява в сградата на вътрешната дирекция за разпит по съвсем друго дело, самият той  пита Емил Михайлов:
- Абе, Емо, кво става бе, чета тук по сайтовете, че ще ме разпитвате за отвличане?
- Ааааа, глупостите на Веселина Томова. Той Весо Данов и казва кво да пише... – ухилено заявява антимафиотът на Чирпанския.
Наглата мръсна и интригантска лъжа на Михайлов моментално пали фитила на Чирпанския и хората му. Близък до техните среди дочува, че обмислят разправа с мен чрез модния прийом – да ми плиснат киселина в лицето... Чувайки какво се готви, той успя да ми организира среща с Чирпанския и компания. Те бяха излезли наскоро от ареста, в който пролежаха година и начумерено ме фиксираха. Изглеждаха като сърдите деца, които преди да се сбият никога не брояха до едно, камо ли да си спомнят цифрите до десет. 
След едночасов разговор мисля, че успях да покажа на Чирпанския и на момчетата му, че когато се разговаря и се обсъжда един конфликт, винаги е по-добре да се разбере истината, отколкото когато първосигнално хукнеш след дръпнатия конец на евтината полицейска интрига. Страшното бе друго – че можех да изгоря не защото не ме обичаха мутрите, а поради подлостта – да ги загрее не друг, а полицай. И точно той да залепи физиономията ми като мишена на евтино селско стрелбище. След което да пристигнат бабаитите за да ме отстрелят. Дори без обещана награда от плюшено мече.
След като си изясниха, че самите те са жертва на комплот, хората на Чирнанския ме засипаха с информация, от която, ако я бяха чули ченгетата от  „Вътрешна сигурност” в МВР, щяха да лежат седем дни с тежка мигрена върху бюрата си.
Нито Чирпанския, нито Армен бяха отвлекли и убили Пелтека. Кой тогава имаше сметка да ги сочи като мишени?
Седем месеца нямаше нито вест, нито кост от Пелтека. На четвъртия месец след потъването на Юлиян Петков – Пелтека в небитието, варненската прокуратура прекрати делото и го върна на ченгетата. Прокурор Кайряков чистосърдечно си призна, че от това, което разполагали от полицията, нищо не можело да произлезе по случая, а ако откриели ново обстоятелство, разследването щяло да бъде подновено. Изтърваните дни и приемането на случая с Пелтека, като че ли той е отишъл за ден –два да пие някъде лимонада, напълно изпортиха  следата по случая. Месеци по-късно щеше да се окаже обаче, че и нещо друго кара полицаите да не горят от ентусиазъм.
Пелтека работи и за Близнаците, които гравитират около нарко “Фирмата”. Същите тези Близнаци ще се вихрят като т.нар. ключови фигури и  по т.нар. „мега” дознание,  и под егидата на полицаите ще въртят бизнеса си с дрога и проституция. 
Едни от хората, които последно са били забелязани с Пелтека са и Близнаците. След  изчезването на Пелтека обаче, вниманието умишлено е насочено към Чирпаския и Армен и никой не се сеща за Близнаците, както естествено и не се намира полицай и прокуро, който да ги разпита. Докато издирват Пелтека, Близнаците играят ключова роля  в насочването на светлината на прожектора към Армен като основен заподозрян за случилото се с Юлиян Петков. След полицейско упражнение, в което участват Близнаците и висши антимафиоти, Армен е арестуван заедно с Добрин Тодоров. Тогава комисар Митко Димитров призна пред мен, че са намерили повод да арестуват Армен с цел да го притиснат за да си признае за Пелтека.
Близнаците обаче плетат своята паяжинка -  притискат сводници и дилъри от морската столица да дават показания, че именно Армен и Христо Тополския ги изнудвали за да работят за тях. След като е арестуван Армен идва и онази сакрална сгляда в болничната стая, където той лежи заедно с друг затворник Жулиен, и в която бопаджиите, заредени с инжекция хероин, провеждат „благочестивата” си беседа с Армен и Жулиен какви показания трябва да дадат.
След като варненската прокуратура прекрати разследването по изчезването на Пелтека, смазваща тишина бе положена върху случая. Като надгробна плоча. Четири месеца по-късно, на 4 февруари 2009 година в разгара на мръсната сага, наречена варненско „мега” дознание, шефът на ОДП – Варна комисар Митко Димитров направи нещо, което ще остане в аналите както на журналистиката, така и в историята на миризливата кухня на полицията.
Същият ден директорът  на Областната дирекция на МВР – Варна публикува собственоръчно написана и подписана  дописка в местния в. “24 часа”. Поводът уж е закачлив – годишнина от създаването на варненската притурка на „24 часа”. Потресаващото обаче е, че лично шефът на ченгетата комисар Митко Димитров публикува без да оповести  в официалния бюлетин на МВР, или на брифинг “топ” новина, съобщавайки, че са открити човешки останки в землището на беленското село Господиново край Варна. Митко Димитров твърди, че това били костите на изчезналия през юли миналата година Юлиян Петков – Пелтека. Митко пише още, че била назначена ДНК експертиза, която трябвало да потвърди дали все пак това са останките са на Пелтека.
Войната, която се води по „мега” дознанието е толкова свирепа, че шефът на вътрешната дирекция прави самоубийствен ход, с цел да покаже, че работи всеотдайно срещу организираната престъпност. И дори си позволява още преди изобщо да е приключила  ДНК-експертизата  истерично да обяви, че останките са на Пелтека, и че удивително скорострелно са хванати убийците му. 
Кое кара висшето ченге да сътворява такъв кризисен пиар?  Шокиращите данни, които се сгъстяват около него покрай т.нар. “мега” дознание и близостта му със защитеният свидетел по него Близнака,  който върти мафията с проституция и дрога, или пристигането на главния секретар на МВР за годишния отчет на свършената работа от ОДП – Варна?
Четири месеца по-късно, след като делото е спряно от прокуратурата, поради невъзможност на ченгетата да се справят със ситуацията, внезапно като факир комисар Митко Димитров го вади от ръкава и не само го вади, но и го размаха грандиозно пи/со/арски –  намерени са останките от Пелтека и на всичкото отгоре са заловени убийците му.
Истината блесва като лимонадена капачка на слънце, когато става ясно, че арестуваните за убийството на Пелтека са хора на Близнаците. Някой посочва на Митко Димитров както мястото, където е закопан Пелтека, така и хората, които го усмъртяват. Осем месеца след като полицията е безсилна, за дни отвличането, което е съпроводено с убийство е разкрито. Именно един от арестуваните за убийството на Пелтека – Илхан е бил последният, с който уж Пелтека контактува приятелски. Илхан е човек на Близнаците. За да се отклони вниванието от тях, още в първите месеци след изчезването на Пелтека, именно Близнаците карат своята дясна ръка Нурай - Коджата да дава показания чрез близки до тях бопаджии, че Армен е човекът, когото прокуратурата трябва да търси заради Пелтека. Никой при разследването не обръща внимание, че Пелтека е бил наркодилър на Близнаците.
И оттам да тръгне разплитането на кълбото.
През времето, когато шефа на ченгетата Митко Дмитров прави своя „удар” с откриването на Пелтека обаче, с него Светлин – Близнака си говори на „Митенце”.
Митко Димитров прави няколко убийствени грешки по случая с Пелтека в опита си да го неглижира и да го прати в “битовата” девета глуха. Той недопустимо, преди да е започнало още разследването, вече насочва дознанието в удобно за него русло и съобщава в “дописката” си, че причината за убийството е “прозаична” и няма нищо общо с широко разгласената версия, визирайки, разследваното от мен, че убийството е поръчано от среди, близки до нарко ”Фирмата”. Димитров дори прави опит да внуши, че Пелтека изобщо не бил и наркодилър. 
Митко посочва двамата убийци и за него случаят свършва дотук. Защо комисарят не иска да разрови кой прати “хванатите” убийци и кой поръча убийството, всъщност?  Защо комисар Димитров не иска да признае как, защо, от кого и с какъв мотив убийците му бяха посочени? Защо комисар Димитров бърза да насочи общественото мнение и прокуратурата в абсолютно неадекватна посока? Защо пази Близнаците?
Според полицията в обитавано от задържаните варненци за убийството на Пелтека Илхан Мустафа и Милен Петков жилище в кв. „Младост", са открити доказателства, които свидетелстват за съучастие на двамата в жестокото убийство. Апартаментът обаче не е обитаван. Той е бил абсолютно празен и в ремонт.  Пелтека е бил бит “на почивки” с бухалки и тесла, умъртвен е, и после е напъхан в куфар, тъй като е бил слаб и нисък на ръст.  Не е ясно дали е бил разфасован предварително. “Поводът за убийството е прозаичен”, уточнява комисарят “журналист” Митко Димитров.
На 4 февруари 2009 година първо са задържани четирима души, СЛЕД КОЕТО е направено претърсване на землището на с. Господиново, където са открити останките от трупа на Пелтека. Това означава, че НЯКОЙ е посочил на ченгетата убийците. Впоследствие от четирима те остават двама. 
Комисарят, който първо пише в дописката си, че това е трупът на Пелтека, по-късно казва: “ПРЕДПОЛАГАМЕ, че човешките останки са на изчезналия на 4 юли м. г. Ю.П.П.” И още: “Направен е оглед в апартамент в кв. “Младост”, където имаме СЪМНЕНИЯ, че е извършено убийството. От там са иззети следи”. По неговите думи, тиражираните през последните шест месеца версии за изчезването на Пелтека, свързани с наркопазара, нямали нищо общо с действителността. “Мотивът е съвсем прозаичен, даже ние първоначално го бяхме пропуснали”, казва Митко. И лъже. В съда, където са  потвърдени мерките задържане под стража на двамата обвинени Илхан и Милен, обаче стана ясно, че има драстични разлики в показанията на двамата. Впрочем, вторият – Милен е хванат, тъй като е посочен от Илхан. 
При анализа на материалите, които обосновават предположението, че Милен е извършител на престъплението, за което се разследва, съдът намира, че събраните доказателства спрямо него са изключително противоречиви. Което на практика удря звучен шамар върху “скорострелното разследване” на комисар Митко Димитров. Данни за съучастието на Милен в убийството на Юлиян има единствено в показанията на Илхан. Обясненията обаче на отделни факти са опровергани от събраните допълнително гласни и други доказателства, в прав текст се произнася съдът.
Кой е Илхан Мустафа? Илхан и изключително близък до дясната ръка на Близнаците, които въртят бизнеса с проституция и дрога и като “защитени свидетели” – Коджата. Коджата го държи малко встрани, но Илхан е под негово пряко подчинение. Юлиян Пелтека е наркодилър, който работи за Близнаците. Преди да бъде отвлечен и убит, той купува два автомобила от Близнаците. Единият се води на името на Илхан и той го купува от него. Автомобилът е БМВ – петица. Пелтека минава за оборотен дилър, но очевидно е имал и лоши моменти в бизнеса, и закъсва за пари. Така престава да плаща вноски за автомобилите. Веднага след изчезването му обаче, и двата автомобила са прехвърлени и отново попадат във владението на Близнаците, чрез подставени лица.
След изчезването на Юлиян, Близнаците чрез Коджата изпращат въпросният “приятел” на Пелтека Илхан в полицията да дава показания. Показанията са в посока, че Армен е този, който е похитил Пелтека. Армен и Близнаците са в конфликт. В такъв са и с хората на Николай Чирпанския. Близнаците чрез Коджата разтръбяват и пускат “основната версия” на ченгетата, че зад похищението на Пелтека стоят първоначално хората на Чирпанския. Впоследствие фокусът се насочва срещу Армен. Така цялата улица гръмва от информацията, че Армен е този, който е убил Пелтека. 
“Близнаците разхождаха навсякъде Илхан за да топи Армен, включително и в полицията”, твърди пред мен тогава източник от нарко “Фирмата”. И разказва още, че е имало т.нар. инструктаж още през лятото, проведен от Близнаците към хората им, че ако някой от тях бъде хванат, трябва да твърди, че поръчителят е наркобосът Веско Жеков.
Никой от разследващите още в началото не тръгва по следата, свързваща Пелтека, Илхан и Близнаците. Висшето ръководство на полицията няма сметка да се рови в изчезването на Пелтека, но виртуозно, тогава когато му припарва под краката покрай безобразията, които сътвори по „мега” дознанието, превръща същото това убийсто в своя „червена точка” на разкритие. 
В началото Илхан спазва уговорката от инструктажа на Близнаците, но след това в ареста, усещайки кой всъщност го е подложил, заедно с другият обвиняем Милен дават показания, че поръчители на убийството са Близнаците и дясната им ръка Коджата. 
Никой не пипа нито Близнаците, нито Коджата. Нататък ентусиазмът на Илхан и Милен да кажат истината увяхва, прокуратурата и полицията са с тапи в ушите, когато трябва да чуят, че зад убийството се вижда сянката на Близнаците. И така ръце им са измити бляскаво – имаме хванати убийци. Останалото?  Забравете за „битовия” случай.
Със Сашко така и не успяхме да се срещнем очи в очи. 
Два дни преди да го арестуват, шефът на БОП – Варна Емил Михайлов му казва: „Престани да говориш с Томова, защото ще ти отрежа главата и ще те арестувам!”. Емо крещи на Сашко и го заплашва. 
Дни преди ареста Сашко ми писа:
“ave bliznacite mai sa me poru4ali na bоpa... iskam da razbera dali bopa razvalqt ugovorkite s ulicata po poru4ka. 4e mi e pritesneno!?!”
Дали БОП-а развалят уговорките с улицата по поръчка на Близнаците?! Кои уговорки с улицата? С техните агенти ли? Които, ако не играят по правилата на “башбосовете” са изпържени и арестувани точно от антимафиотите?! Кой и с какъв акъл при подобно поведение оттук нататък ще се реши да стане агент на полицията и да съдейства за противодействие на тежката и организирана престъпност? Има ли морал в това да ползваш агентурния си апарат за да разчистваш частни интереси на определи групировки и лица? 
Ей такива нещица се питах, докато си пишех със Сашко. А той ме смайваше с превъплъщенията си:
“v ob6ti linii za men celta v cqlata taq ka6a kolkoto i populistki da zvu4i е v grada izrudite da se svedut do minimum za da moje du6terq mi da jivee po spokoino ot men. da ne sa tolkova nagli iznasilva4ite (debeli prisudi), tezi koito zaribqvat decata ot rano za narkotici da imat nqkakuv respect ne ot ba6tata, ili maikata na deteto, a ot instituciite(da budat podtiskani v zarodi6) i ako ne dai si boje du6terq mi stane narkomanka, ili prostitutka, ili jertva na nqkakvo prestuplenie, tova da e ot neinata glava, a ne nalojeno ot nqkogo! prosto mnogo hora mislqt, 4e sum asocialen i beskrupulen, no tova e fasada za ulicatа. iskam  vsi4ko da e normalno v toia grad i da e idi dodi spokoino, dokolkoto moje”.
Фасада за улицата. За какво плачеше душата на това момче, което се разкриваше пред мен като оголено охлювче? И оплетено в ужасяващата истина, че няма две отчетливи барикади – мафията и полицията, а те са в симбиоза, се опитваше да играе своята игра със сбъркан изход.  
„edin tvoi liubimec, ma razlikata e, 4e as ne sum praznodumec. osven v kontaktite s tebe se otpuskam, nqmam s kogo da govorq po tezi temi bes da stane belq. ne 4e i s teb ne stavat, ma si zeh pete leva, 6te vnimavam pove4e”

-----------------------

“nema se kosi6, vsi4ko 6te e nared i vervai mi, jega idva v toia grad. nqkoi trqbva da gi prizemi teq maloumnici i qvno nqma da e policiata, kolkoto i da mi se iska6e da e tq. nqmat s kakvo, pokazania na svideteli, gluposti, drun drun ....... 6te gi priberat ne za tova, za koeto trqbva, a za dva 6amara i pet cicini, ne me udovoletvorqva, sled godina, pak da sa vun i da se 4udq dali sledva6tia nqma da e nqkoi moi o6te po-blizuk”.
Много по-късно щях да открия, че Сашко е единият от хората, чрез които Близнаците се докосват до тайната как се работи с ченгетата. „Беше им много интересно, непрекъснато искаха да контактуват с полицаи и по сто пъти им се обаждаха. Видяха как стават нещата и решиха да оправят всички за да лапат парите само те”, си спомня бивш член на обкръжението на Близнаците.
Така Светлин Близнака решава да забие ножа в гърба и на един от учителите си – Сашко. По утъпканата схема с „наште хора” бопаджиите. 
Часове преди да арестуват Сашко, получих от него съобщение:
„imam mnogo spe6na molba. trqbva da mi otgovori6 po nai-burzia vuzmojen na4in.4irpanskia, as, cigulkata poru4ani li sme v BOP-a. ve4e imam indikaci,i 4e e vqrno. trqbva mi tvoeto potvurjdenie. molia te po nai burzia na4in, sujelqvam, 4e te pripiram, ama mi e mnogo vajno”
По никакъв начин нямаше как да разбера дали Сашко е поръчан в БОП-а, но пък не бях от Левуново за да не усещам от самото му припряно писане, че нещо около него се мъти. Знаех и, че възела около висшите антимафиоти се завързва все по-яко и му написах да не прави никакви резки движения и да си стои на задника. Още повече, че въпреки, че Сашко бягаше от темата за връзките си с ченгетата, непрекъснато ме ядеше, че съм публикувала за „едни намерени тръби”, за които ми беше писал и така го усетили, че той ми е източник. Не приемах това сериозно, но по-късно разбрах, че е имало от какво да се притеснява. 
След като предупредих Сашко да се закове на едно място и да не предприема нищо рязко, той направи точно обратното. И само час по-късно, на 27 август 2008 година в 16 часа, го проснаха на паважа с белезници.
Акцията става по схемата на „симбиозата” с антимафиотите. Близнаците посочват Александър Цанев – Сашко и Румен Панев – Цигулката и бопаджиите действат. С двойния удар ченгетата отчитат успешна акция, а в същото време разчистват терена за Близнаците на улицата. 
Сашко е задържан на кръстовището на улиците “Патриарх Евтимий” и “Даме Груев”. Човекът на Близнаците – Хари е подаден услужливо на бопаджиите. Хари дава показания, че е купил кокаин от Сашко и трябва да му предаде пари за това. Прави му среща, дава му белязаните банкноти от 250 лева и Сашко се отзовава с белезници. В дома му след обиск не намират нищо. На следващият ден след ареста обаче е иззет  компютъра му. 
Компюрът, в който е кореспонденцията ни със Сашко.
Докато при Сашко операцията преминава под звуците на  „леката кавалерия”, то в същия ден пак след постановка на Близнаците, в дома на Румен Панев – Цигулката буквално се играе „танц със саби”. Преди да нахлуят у тях ченгетата, на Румен Цигулката се обажда един от хората на Близнаците – Чобанката. 
Разговорът е остър и Чобана се заканва на Румен, че Близнаците ще му пратят хора. Малко по-късно на вратата на Цигулката се звъни. Ако видите Румен как изглежда на вид, никога няма да повярвате, че прякора му Цигулката идва оттам, че е много добър цигулар. Румен е от сегашните модни фитнес-здравеняци, на които от пръв прочит калъфа от цигулката може да стои само като притурка към автомата, който би трябвало да е скрит вътре. Цигулката обаче наистина свири прекрасно на цигулка. Без майтап.
Официалното съобщение за ареста на Румен гласи сухо, че в апартамент в кв. “Възраждане” били открити везна и инструменти за разпределение на дози със следи от кокаин, 13.5 грама кока, пакетчета за опаковането му, отчети за извършени продажни, 10 мобилни телефона и 12 карти за тях, оръжие с боеприпаси и 2 бронежилетки. Според ченгетата при задържането му Цигулката оказва съпротива, посредством пистолет. Когато са го атакували, той извадил оръжието, но веднага бил обезвреден.
Истинското реалити обаче е далеч по-ярко. 
Преди да се случи екшъна, на Румен се обажда Чобанката, който му казва – ей сега, ще дойдем да те оправим. Хубаво, елате, долу ще ви чакам сам – отвръща Цигулката. Не се стига обаче дотам Румен да слезе долу. На вратата се звъни, той отваря и насреща си вижда маскирани, въоръжени мъже без никакви обозначения, че са от полицията. 
„Кви се вие, бе?”, извиква Румен. Маскираните гробовно мълчат и нахлуват в апартамента. Нямат никакви знаци, по нищо не личи, че са ченгета. Мълчат и не обелват нито дума. Цигулката първоначално е убеден, че това са хора на Близнаците, които вече са му изсъскали, че му пращат хора. Вади пистолет и стреля във въздуха. Цигулката успява да хване единия от маскираните, опира в главата му пистолета и изкрещява: „Лягайте долу, иначе ще стрелям!”. „Полицаи ли сте бе, кви сте?”, реве Румен. 
Качулитате обаче не издават звуци. Но пък хвърлят граната, обезвреждат Цигулката и едва тогава директно проговорят: „Ти не разбра ли, че Близнаците са хората, бе?!”. Докато е с белезниците, единият от маскираните полицаи заритва Цигулката. Румен му се озъбва: „Що ме риташ бе, нали съм вързан?”. Спецченгето обаче освирепява, сваля му белезниците и изстрелва в лицето му: „Ей сега ще е хвърлим!” и го провесват през прозореца. 
По-късно в показания си полицаите ще напишат, че Цигулката ги е удрял и бил, и е оказвал съпротива. Действията на спецченгетата няма и как да бъдат разровени дейтално, защото желязното оправдание е, че Цигулката е извадил зареден пистолет и те са действали в „неизбежна самоотбрана”. Румен обаче и до днес е убеден, че това си е било чиста поръчка едва ли не за убийство. Само късмета го спасява да не стане истинска жерта на „неизбежна самоотбрана” от страна на ченгетата. Целият този филм се разиграва при влизането на първата група от спораджиите в апартамента. В него единствените очевидци на случилото се са качулатите мълчаливци и Румен. Останалите оперативни влизат доста по-късно. 
Месеци по-късно един от спораджиите, които пази Светлин – Близнака, вече като „ключов” свидетел по „мега” дознанието, ще сподели, че и Близнаците са пристигнали тогава заедно с качулатите при акцията срещу Цигулката. А от улицата пък изтича информацията, че поръчката срещу Цигулката и Сашко струва 10 бона в полицейска посока.
Само 72 часа по-късно съдът изненадващо пуска Румен Панев – Цигулката под домашен арест, въпреки находките при ареста и екшъна, разигран там. Според съда по делото нямало данни Румен Панев – Цигулката да има някаква ръководна роля в наркоразпространението на Варна и се оказало се, че и оръжието на Цигулката било напълно законно с издадено разрешително.
Сашко обаче, въпреки „гръмовната” акция за 250 лева лежи 10 месеца в ареста. В първите дни, от ареста той успя да ми се обади по мобилен телефон и набързо ме предупреди да се пазя: 
Човек, целят те, искат да те арестуват...
Стига бе, Сашо, ти окончателно изпращя! За какво ще ме 
арестуват мен пък? – бях сигурна, че Сашо изпада в параноя и навързва нещата така, както са му удобни. Щеше да дойде време обаче, когато щях с изненада да установя, че той бе прав, защото познаваше всички механизми на „симбиозата”.
- Пази се, ти казвам, мътят нещо. С ушите си чух как един дознател и прокурор обсъждаха как да те измислят заради изнасяне на информация и помагане на нарко-групировка...
Смеех се от сърце:
- Сашо, това, братче, не е световната конспирация.... – и тъкмо щях да му кажа, че някой здраво го подвежда, когато връзката прекъсна.
Няколко дни по-късно получих чрез приятелката му писмо от ареста: 
 “Здрасти!
Казах ти, че ще изпатя заради тебе и ей ма на къде съм. Сега първо за моето задържане и да ти обясня как се махат неудобните.
Скалъпване на улики. Хваща се един дилър /б.а. – Хари, близък до Близнаците/, дава се му кокаин 10,56 грама и му се казва да отиде в БОП-а и, че там ще му обърнат внимание с тъпата версия, че го е взел от мен. Обърни внимание, че ако не беше постановка, дилърът щеше да отиде направо в някое районно полицейско управление, а не в БОП-а. От БОП-а много въодушевено вземат поръчката присърце, защото един интернет-сайт получава много достоверна информация за всичко случващо се в града. Те дълго време не знаеха откъде във въпросния сайт има такава информация, но излиза една статия за “едни тръби” /б.а. – касаещи отвличането на Юлиян Пелтека/ и информаторът на въпросния журналист става ясен. 
Взема се решение да ми бъде затворена устата, но не могат по редовния начин, защото няма с какво и се започва постановката.
Близнаците /Светлин и Красен/ хващат един дилър /дилърът е Хари/, дават му коката и му казват да се оплаче в БОП-а. Дават му се 250 лв./?/ за да плати въпросния кокаин, парите са белязани и опа – постановката започва. 
20 минути преди това аз говоря /пиша/ с въпросния журналист, че знам, че ще ме арестуват по поръчка.
Излизам, виждам се с Хари, дава ми парите и готово – ефекта на доминото. Докато съм вътре се дават пари на много хора да свидетелстват независимо, че делото няма да издържи. За тях това няма значение, те са постигнали целта си – затворили са устата ми, а аз съм човек, който знае много. Другата цел е достъп до компютъра ми, в който ми е кореспонденцията с въпросния журналист. 
На журналиста в момента му скалъпват дело – за системно разрушаване на структурата на БОП и работа в полза на престъпна структура. За “разрушаването” на БОП вече се подготвиха. Дойде ред на доказването, че журналистът работи в престъпна структура. Коя да е тя? – на Данов!
Схемата е позната – Близнаците - някакъв човек, който за пари ще им свърши работата – белязани пари – Данов. Втората им цел също е ударена: Внимавай, г-н Журналист, хуя е допрян до гъза ти, явно не осъзнаваш сериозността на положението. 
Леко споменават въпросният сайт в скандали по новините. И когато го ударят журналиста, ще усети как работи машината. 
Много време съм бил в тази машина, пази се човече, ти си ми надеждата да не ги оставяш да си развяват байраците!
Бухлева ми е прокурор, тя по принцип е от БОП-контингента и предполагам няма да ми смени мярката, но разчитам на теб да им изкараш кирливите ризи.
След 20 дена ще пусна пак мярка – липсват ми дъщеря ми и жена ми.
А и най-важното – Хари признава, че го е направил по поръчка. Близнаците признават, че са ме наредили, но никой не иска да ги изслуша. Напротив, те ме натискат да свидетелствам срещу теб и Данов.
Успех.”
Това, че бопаджиите са целили саморазправа и с мен ми потвърди и директора на ОДП – Варна комисар Митко Димитров. Преди да ги изритат от БОП-а. Тогава обаче волната божия птичка в мен все още не вярваше какъв всъщност точен стрелец е и как съм ранила смъртносно точно в сърцето пробития ченгеджийски отбор.
Очите на  Сашко видях в ареста.
За първи път отивах на свиждане в следствения арест. Прятелката му ме беше записала и аз откъснах от нейните минути за да се запознаем най-после. Беше крайно време, впрочем. Историята ни, погледната от друг ракурс, навярно е много смешна и наивна, но в разследващата журналистика има и такива пътеки. Сега като ги описвам върху белия лист звучат наистина абсурдно, но в онова задъхано приключение, наречено живот, всичко беше късче истина.
У Сашо витаеше силен дух, смееше се така като че ли е в луна-парк и по никакъв начин не позволи да му падне гарда. В него имаше една виталност, която ме изумяваше на фона на риданията, които чувах от същия арест и които белязваха дните ми с телефонни обаждания, и sms-и от Веселин Данов. В определени периоди Сашко се снабдяваше с телефон и всяка вечер обсъждахме „какво ново”. И двамата се забавлявахме, че в момента, в който Сашко ми кажеше нещо наистина важно, което изкарваше от равновесие ченгетата, които ни подслушваха, моментално оставаше без телефон. Стигаха дотам, че дори отлепяха балатума на килията за да търсят мобилния апарат.
В един от тези откъси, в които пак нямах връзка със Сашо, той хвърли една бомба в съдебната зала при едно от заседанията за гледане на мярката му за неотклонение. В  залата, в заседание на Апелативния съд, Сашко поиска да му бъде изменена мярката “задържане под стража” в по-лека, тъй като в ареста е бил притискан от военния прокурор Данчо Славов и Светлин - Близнака, за да направи сделка.
Сашко твърдеше, че е бил подложен на натиск от страна на зам.-военноокръжния прокурор на Варна полковник Данчо Славов. Славов обаче моментално контрира в медиите: "Такова нещо е изключено. Нямам никакъв интерес да го правя - нито личен, нито служебен. Въпросните Близнаци изобщо не ги познавам. Бил съм в ареста при Цанев, но по проверка, в рамките на служебните ми задължения. Мисля, че за това си изявление пред Апелативния съд Цанев е посъветван от определени хора от полицията". На въпроса защо свързват името му с цивилно лице, обвинено в наркоразпространение, военният прокурор Данчо Славов отговоря: "Военноокръжна прокуратура извършва проверка за изтичане на информация от Областната дирекция на МВР във Варна, в хода на която излезе името на Цанев". 
Очевидно Сашо не говореше глупости, когато ме предупреждаваше, че целят и мен с изтичането на информация. 
Военният прокурор Данчо Славов казва тогава и още нещо: "Допускам, че хора, които са неин обект, са въздействали върху обвиняемия да даде такива показания" като уточнява, че не разполага с конкретна информация кой от полицията може да действа по този начин. Според него било възможно такива, които са разбрали, че Цанев дава показания, да са го притиснали. "Логично е кой би се притеснявал от един военен прокурор – полицията. Има вероятност да е бил притиснат от полицаи, които са искали да разберат какво имаме срещу тях. Какво по-хубаво и публично място от една съдебна зала за тази цел. Защото сега и медиите ще започнат да ровят по случая и по този начин обектите на проверката ще си постигнат целта донякъде".
Прокурор Славов пред журналистите демонстрира изненада и от това, че не вижда как в цялата схема са намесени Близнаците.
Прокурорът обаче не казва цялата истина. 
Той наистина отива в ареста при Сашко заедно със Светлин Близнака, а проверката е насочена срещу висшите антимафиоти, около които примката се затяга. Сашко е ключова фигура в отношенията с тях и знае толкова, че може да напише учебник по „симбиоза”. Защо обаче военният прокурор отива при него точно с Близнака, и за Сащо остава пас-загадка. Ако някой е искал от Сашо да помогне да съдейства за разкриването на взаиомовръзките между мафия и БОП, то най-тъпото нещо, което би могъл да измисли е, да нахлуе при него с Близнака. Същият Близнак, който поръчва Сашо и го измисля, вкарвайки го в ареста. Ами ако не е най-тъпото нещо, а най-логично спасяващия ход? Ясна е каква би била реакцията на Сашко, виждайки Близнака и то заедно с военен прокурор, и може би точно такава е търсена, за да не проговори Сашо.
Той наистина прави точно това, както е бил изчислен. Реагира рязко и остро, виждайки насреща палача си Близнака. Който дори му обещава, че ако съдейства, щял да му уреди свиждане с дъщеричката.
На Сашо мярката за неотклонение не се променя. Той продължи да лежи в ареста, въпреки че по делото му бе разпитан един единствен свидетел – въпросния Хари. Единствено на неговите показания се крепеше цялото дознание. Човекът на Близнаците - Хари твърдеше, че Сашко му дал едно  пакетче кокаин  от 10 г и му  поискал пари насреща. Два дни по-късно Хари занеся кокаина в БОП-а, но някак  нехайно изобщо не му е повдигнато обвинение за незаконно държане на наркотици. При претърсването в дома на Сашко не е открит, нито наркотик, нито везна. Намерен е един мобилен телефон, от който той е пратил sms на прокурорския свидетел с текст "Не ме карай да си играем на котка и мишка". Краткото съобщение е било пратено, защото свидетелят е дължал пари на Сашо. 
Защитата на Сашо иска и пълна експертиза на иззетия компютър, както и на кореспонденцията, която е водена между нас двамата. Това обаче не се случва. 
Когато успяваше да се сдобие за малко с телефон, Сашо настоятелно ме молеше да намеря начин да му пратя някой от ДАНС. Искаше някой „голям” и задължително от София. Всички искаха да говорят с ДАНС и беше наистина мило и наивно, че си мислеха, че колкото е „по-голям” човекът, толкова по-чист и некорумпиран е. 
След дългите обяснения, натиск и увещания в София да пратят някой да изслуша Сашко, непрекъснато ми обещаваха, че ще стане, но малко по-късно във времето.
 Нищо не стана. Накрая  при него отиде все пак – „голям” – шефът на териториалното отделение на ДАНС във Варна. 
- Доволен ли си? – попитах го на следващия ден – Нищо не те питам, не ме интересува какво сте говорили, само те питам дали си доволен.
- Много. Дано да направят нещо. – беше лаконичен Сашо, но усещах по гласа му, че наистина е усмихнат. – Нама да ти кажа как се насраха тука ченгетата като разбраха, че ме викат долу от ДАНС. Сега ме гледат на кръв...
- Вие в тоя арест сте като в латино –сериал... – разсмях се. Но така, че Сашо да не усети горчивата нота, че не очаквам ДАНС да свърши нещо. Не исках да му счупя малката радост там, вътре.
На шестия месец от ареста на Сашко, тогава, когато отдавна би трябвало елементарното му дознание да е приключило и делото му вече да е стартирало в съда, той не само, че продължаваше да гние в ареста, но и му стовариха  нов комплот. 
Прокурорката Стефка Якимова псещава в дома му Цигулката и го притиска да даде показания по „мега” дознанието, лъжейки го, че Сашко от ареста  го е натопил. Сашо, разбира се, нищо не бе казал и не бе обелил и дума, но интригата влиза в ход. 
- Ама за какво ще ме вкарваш в това „мега” дознание, аз нямам нищо общо?  Ти го знаеш много добре! – диви се Цигуката.
- Ами – на! Сашко като те натопи от ареста, аз какво да направя – влизаш в „мега” дознанието. Може и да не влезеш, само ако дадеш показания...
Цигулката пита в прав текст прокурор Якимова и защо не пипат Близнаците, след като на цялата вселена е ясно, че въртят мръсния бизнес с проституция и дрога. Якимова пропуска отговора.
Много по-късно ще стане ясно, че Румен – Цигулката става свидетел и по друго дознание, водено от прокурор Якимова, свързано с камчийското убийство, по което е обвинен бизнесменът Николай Николов, шеф на „Трансинс”. Така тя си изменква и напасва ситуацията – прави Цигулката свидетел по едното си дознание като цената е да го измъкне от другото - „мега” дознанието.
А на Сашко на шестия месец от ареста като мълния от мътно прокурорско небе му идва оповестяването, че вече не е обвиняем по  дознанието, за което е арестуван,  а по „мега” дознанието. Играта е толкова скалъпена, че е насрочено съдебно заседание за промяна на мярката за неотклонение по дознанието на Сашко, а сега се оказва, че той е напъхан в „мега” дознанието без дори той и адвоката му  да знаят.
След десет месеца арест Сашко сключи споразумение с „мега” прокурорката за присда от 3 години. Куриозът бе, че от всички 24-ма обвиняеми по „мега” дознанието, включително и такива, които бяха обвинени като босове на престъпна въоръжена група, Сашо взе най-високата присъда по споразумение.
- В прав текст ми го казаха. Взимаш три години, защото си казвал на Томова неща, които въобще не са казване. – ми каза по-късно Сашо. 
От самото начало пробитите ченгета и прокурори искаха някак да ми вменят вина, че едва ли не заради мен Сашо лежи в затвора. Хора с черни душички, по които бяха накацали миризливки. 
За ареста и случилото се със Сашо не изпитвах никаква вина, въпреки че той непрекъснато засмяно ме подкачаше, че заради мене лежи.
Сашо се бе изчислил сам. Знаеше много добре на кого се е предоверил и кой го подложи върху хлъзгавата пързалка, по която хванати за ръчичка летяха по задници бандити и ченгета. Бях го пазила като източник, но когато бе вече осветен от същите свои полицейски покровители, точно те правеха всичко възможно за да му пробутат моето име като репродукция на Юда. Същите тези ченгета вършеха и чисто престъпление, вадейки кореспонденцията ни от „мега” дознанието, в което вече фигурираше и разнясяха копия, които показваха на лица, за които сме си писали. 
Всъщност една лична писмовна кореспонденция се превърна в нечие „доказателство” по комплексираност и кариеристичност дори без да ме извикат да ме питат, аз ли съм писала в тази поща. Дори без да направят експериза изобщо истинска ли е тази поща. Написаното обаче се беше превърнало в разменна монета на корумпирани ченгета, които продължаваха да играят мръснишки танц на  интригата. Като онзи с киселината. 
Сашо обаче беше мъжко момче. 
Караше присъдата си в ТПО-то на варненския затвор и излизаше да работи на външен обект. В ТПО-то точно онези, които като сгънати мишленца бяха готови да кажат каквото се поиска от тях, само и само да откупят свободата си, го наричаха шпионин.
Шпионинът Сашо обаче лежа близо година в ареста и въпреки че го гарнираха като вкиснат грах в „мега” дознанието не направи и опит да се откупи, давайки показания срещу лица, които дори не познава. А това бе един от начините, по които повечето се спазариха.
„Вкарахте ме в едно дело, в което Близнаците аз ви ги вербувах, почти половината работи ги направихте на мой гръб, накрая се скарахте на мой гръб, накрая аз лежах една година, и пак накрая ме набутахте и в „мега” дознанието да взема и присъда”, казва Сашко в следстения арест при среща със спецченгета.
Облещени гузно, те обещават да „оправим тази работа”.
Работата си остава същата. Оплескана като потни алчни ръчички, бръкнали в буркана с мармалад от сливи. 
Преди приключване на „мега” дознанието окончателно се убедих, че Сашко говори истината за визитата на военния прокурор Данчо Славов в следствения арест, придружен от Светлин Близнака. Пред мен Светлин се обади на шефа на ОДП – Варна комисар Митко Димитров и му заяви, че Сашо е готов да говори. Отговорът на Митко, който чух от мобилния телефон, включен на външен звук, бе: „След като веднъж е отказал да говори, втори път при него военнен прокурор няма да отиде!”.
Митко продължаваше да спринтира по тъча. Уведомих и шефа на Военна прокуратура, че Сашо е преосмислил позицията си и иска да говори. Той ми отвърна обаче, че вече и цивилната прокуратура може да се занимава със случаи, свързани с полицаи. В цивилната прокуратурата обаче нямаше роден прокурор, който да закове пробитите ченгета. А военната – беше вече приключила отдавна проверката по тях с дежурното „липса на престъпление”.
Сашко бе предното смачкано хартиено топче, с което отегчено правосъдната ръка целеше кошчето си за отпадъци.
Ако бе останало на същата тази ръка, продажните антимафиоти щяха вече да са изкатерили поне две хълмчета нагоре по кариерата. 
ДАНС обаче ги настъпи по пръстчетата.
Болка, наречена Алексей Петров.




                                            Алексей Петров


Вярвате ли в синхронността? 
Това се знаци, които алогично те водят като разпръснати камъчета по пътя и ако имаш вътрешно зрение за нещата, винаги намираш връзката между тях. Дори и когато е абсолютно логично, че такава няма.
Непоколебимо морско чедо съм, но ако нещо ме разтрисаше като ток, това бе Тетевен. И онези потайни нишки, които винаги сритваме като празен кибрит по пътеката, по която вървим, неслучайно ме намираха ужасяващо неподготвена. Докато се научих да ги разпознавам. В Тетевен се влюбих още като студентка покрай единствения човек, с който се уцелихме само с поглед, зървайки се от първия път в универститета. Донелията ми разгъна тетевенския балкан като шармантен килим, по който пристъпвах все по-уверено. Никога преди това не бях помнила, че дядо ми всъщност е от Тетевен – той бе загинал светлинни години преди да съм била родена. А иначе някога като деца с най-близкия до душата ми братовчед Иван Савов се фукахме, че прадядо ни е бил от четата на Ботев, пак от Тететевенско. Много ни се искаше да сме хайдути, но никога не научихме повече за рода си и ни остана само гъзарията, и непростимото непознаване на родословието.
Тетевен ще блещука и в следващите ми пътешествия из вселената с три фенерчета. Лобното място на Бенковски, когато на двайсет и няколко години, облечена като траперката на дискотеките, в една призрачна ранна лятна вечер, плаках за първи и последен път в живота си със сълзите на Господ в онази дъхава трева, до онази вода, която помнеше всичко – от последната мисъл на Бенковски до моето смазващо стъписване, че мога да я чуя. 
С един мъж на име Милен, който бе спуснат в скута ми от Онзи, който подрежда знаците, за да ме научи, че най-страховитата и вечна любов може да трае точно една нощ и е възможно тя да запълни целия ти живот. Нещо като школа, която изпиваш на екс между гмуркането в един поглед и срутването в едно мъжко тяло, която никога повече няма да успееш да обясниш на боричкащите се около теб за дребничко щастие, наречено от някого семейно. И които винаги ще те наблюдават уплашено като че си извънземно, когато ги сразиш, че такъв изживян миг се равнява на цял скапан живот, нарисуван с фалшивите семейни цветове, наречени спасение от самота.  
Третият печат бе  приятелството, което, дошло през хилядолетията доказва, че има някакви чудновати предишни животи, в които задължително си пил люта ракия с Донелия и Марина за да ги срещнеш пак тук. И каквото и да се случи, дори и те да са на границата на земята, тази пареща тръпка, ще те свързва с тях през всички онези сфери, от които иначе и трите нямахме хабер.
Толкова пъти съм правила опити нахално и нагло да покорявам Тетевен, а той ме завладяваше всеки път отведнъж като властен брадясал хаиз без предупреждение, че така и до днес, въпреки шантавите ми езотерични приключения, нямам обяснение, защо през всичките тези години нито веднъж пътищата ми не се сблъскаха с Алексей Петров.
Господ обаче винаги кроеше изненади за мен.
На 6 август 2008 година публикувах един материал на Веселин Данов:
„От няколко дни дни наблюдавам анонимното изливане на помия върху главата на Алексей Петров в различни уеб сайтове. Сигурен съм, че атаката не е срещу него, а е срещу институцията ДАНС. Целта е дори по-далечна – под обстрел са редът и държавността. Аз също съм един от критиците на това как ДАНС изпипва акциите си, но също така знам, че тази институция е създанена наистина с изключително важна мисия.
Защо съм толкова категоричен?
Като човек, който знае какво става и на улицата, и по високите етажи, видях реакциите и на “ъндърграунда”, и на чиновниците при първите действия на ДАНС.
Възниква въпроса, на кого не му харесва държавните институции да работят? Питането разбира се е риторично – против са тези, които искат хаоса и безредието на прехода да продължат.
Защо “героите на прехода” са избрали за мишена Алексей Петров?
Не знам каква точно позиция заема той в ДАНС /дай Боже, да е висока, както пишат вестниците/, но със сигурност тъмните герои са направили завидно правилен избор. Нищо чудно, те вече да са пробвали и да са усетили, че където и да се намира в йерархията Алексей Петров, представлява непреодолима пречка за амбициите им.
Хората, които атакуват Алексей Петров се опитват да се възползват от факта, че верен на принципите си, той никога не се е оправдавал, когато е бил очернян. 
Не се превземам и не му се докарвам – пиша това, защото го познавам добре, покрай съвместната му работа с покойния ми баща Христо Данов. Баща ми ме запозна с Алексей Петров у нас – у дома. Беше в камуфлажна униформа на баретите – старши лейтенант или капитан, вече не помня. Баща ми не обичаше да фамилиарничи със служителите си и да скъсява служебната дистанция ненужно. Това само по себе си говори какво доверие имаше той на Петров. 
Всъщност, Алексей Петров беше един от малкото хора в “системата” на когото тогавашният вътрешен министър Христо Данов имаше професионално доверие. 
Никога няма да забравя един случай с баща ми и Алексей Петров, който обяснява защо си гласуваха един на друг подобно доверие – не само на приказки, а в истински рискови ситуации.
Някои сигурно си спомнят за престрелката, избухнала пред виетнамското общежитие по времето, когато баща ми беше министър на вътрешните работи. Било е страшно – имало е убити и ранени. Полицията е поискала подкрепление от отряда на баретите във Враня. След тяхната намеса, положението е овладяно за няколко минути. 
Насред мелето се озовават виетнамският посланик и баща ми Христо Данов – тогава министър на вътрешните работи. Виетнамският посланик е яростен. Той иска баща ми да влезе в сградата, нашарена с дупки от куршуми и пълна с озверели виетнамци. Да влезе е опасно. Да не влезе е недостойно – ще си помислят, че го е страх. Да се поемат излишни рискове е глупаво. Посланникът обаче се държи провокационно – подиграва се, иронизира баща ми и продължава да настояват да влязат.
Тогава баща ми се допитва до най-надеждния, от негова гледна точка, офицер – той вика при себе си Алексей Петров. И тогава Петров поема отговорността да опази министъра си при влизането в сградата. Баща ми влиза заедно с него, обграден от още десетина командоси. Всички са с оръжие готово за стрелба. Ако се е покажел някой с оръжие, разпореждането на офицера Алексей Петров е било въоръженият да бъде застрелян на място.
Съжалявам, че съм толкова обстоятелствен, но това е защото искам да стигна по логичен път до основния въпрос: Някой знае ли колко души днес биха поели подобна отговорност и биха издали такава заповед?
Казах по-горе, че Петров е непреодолимо препятствие за “тъмните герои”. Той е колкото решителен, толкова и независим в мисленето си. Както стана ясно от медиите – той е и финансово независим. Чудя се, какво изобщо прави в тази неблагодарна среда човек, който е доказал, че може да прави бизнес и е подал такава данъчна декларация, събрала очите на медиите. 
Честно казано, завиждам му за сделката, която направи с кабелните мрежи – толкова много кристално чисти пари накуп! И сега да стои в ДАНС, за да го залива помията... Трябва да си особена порода, за да не си вземеш шапката, и да поемеш някъде към топлите острови.
Но като погледна от друга гледна точка, си казвам, че всички имаме нужда да има такива “луди, с опит и интелект”, в които да се разбиват нечии мераци. 
Ха, то всички имаме нужда, ама когато става дума за Алексей, всеки журналист започва с ... “оцелелия при атентат Алексей Петров”. Защо никой не се поинтересува за другото лице на Петров – защо никой не отиде да разпита студентите му що за човек е преподавателят им?
Защо Алексей Петров продължава да мълчи и да игнорира жабешкото крякане около себе си? 
Защо мълчи човекът, който е единственият у нас, заловил жив терорист, при това от митичната група “Баадер – Майнхоф”? 
Може би защото така се държат хората, които вече са победили себе си. Беше много впечатляващо, когато миналото лято, точно по това време на откриването на Световното първенство по карате в Двореца на културата и спорта във Варна, чух думите му: “Побеждава този, който победи първо себе си”. Добре прозвуча като част от официално приветствие, но сигурно го разбраха само чужденците. Защото нашите разбират от друго. Особено нашите самозабравили се “специалисти по всичко”.
Аз съм човек, на когото изобщо не му пука, не се навеждам на каквито и да авторитети и говоря винаги това, което мисля. Бил съм и съм много критичен както към работата на ДАНС, така и на МВР. 
Далеч съм от мисълта да правя от Алексей Петров светец – той не е такъв, но справедливостта изисква да се каже, че не и “черната овца”.
И като човек, патил и на улицата, и по висините, ще ви кажа, че щом като целят яростно мъж като Алексей Петров, значи има нещо гнило в атаките.
Знам и нещо друго – когато се вадят умишлено и компроматно “кирливите ризи” на някого, винаги трябва да се знае, че в този живот нищо не е нито само черно, нито само бяло.
Алексей Петров може да е всякакъв, но е пич и ако му се даде шанс, може и да разчисти мръсните “Авгиеви обори”. 
И още един съвет – винаги когато хвърлят камъни по някого, погледнете този, който ги е нарамил и питайте – какъв му е интересът от всичко това”.
Анонимният сайт „Опасните” набираше скорост. 
Попаднах на него, виждайки във frognews.bg препечатан един материал от „Опасните”. Винаги съм се вглеждала в детайлите и тогава едно цветните парченца на пъзела само отскочи пред очите ми. Точно frognews.bg първи в Интернет пространството препечата материал на „Опасните” и така повлече интереса към сайта. Много по-късно щеше да се разбере, че това е чисто препиране на информацията. 
„Опасните” се подвизаваше на адрес www.opasnite.net63.net и  в него нямаше отбелязани никакви координати на собствениците му, както и не личеше каквото и да е обозначение за принадлежност. Сайтът напомняше повече на блог, публикуваше регулярно шокиращи материали, които също бяха анонимни и под тях няма отбелязано авторство. Медийната гилдия се развижи от пуснатата в “Опасните” информация, свързана с разместване във ВАЦ-овото пространство и с пикантни клюки от бита на главните редактори на “24 часа” и “Труд” Венелина Гочева и Тошо Тошев. За посветеното око правеше впечатление, че информацията, която се изнася в материалите очевидно бе не само кухненска, но и събрана от източници, които са изключително вътре в нещата във ВАЦ-овата работилница. 
Целената мишена на www.opasnite.net63.net обаче безспорно бе ДАНС и в частност фигурата на Алексей Петров. В сайта като картечен откос излизаха материали, посветени изцяло на Алексей Петров. В  останалите статии името му отново задължително фигурираше. В един момент списващите материалите сами поднесоха внушението, че след появата им в Интернет пространството, от ДАНС са предприели трескави разследвания за това кой стои зад сайта. И се похвалиха, че трудно някой можел да разбере това. Публикациите, посветени на Алексей Петров обаче зачестиха подозрително начесто и натрапчивата атака очевидно показваше, че се води война срещу определени кръгове в ДАНС.
Ако аз бях на мястото на “опасните” и ако имах поставена цел да съсипя имиджа на някого, щях да действам по съвсем друг начин, разсъждавах, следейки интернет – явлението. Не толкова настоятелно и не така яростно – залп след залп, фокусирани единствено върху този, когото искам да унищожа. Щях да “размия” пространството със също толкова шокиращи материали, но за различни лица от властовата палитра, така че да не насочвам прекалено ярко вниманието към най-простичкия въпрос – кои са враговете на Алексей Петров. 
Тънката игра обаче очевидно не бе присъща на режисьорите на сайта. Те забиваха безжалостно: “Алексей Петров превзе ДАНС, заплашва с гей компромати Сергей Станишев и Петко Сертов”, “частно МВР с богат архив се подвизава в плувния комплекс „Спартак” в столичния твартал „Лозенец”. Не бяха подминати и журналистите, сред които тези от в. “Уикенд”, които били подложени на натиск да се извинят за публикация, според която Алексей Петров щял да убива Бойко Борисов. Логичният анализ, който можеше да бъде направен върху поместените материали бе, че в него липсвше публикувана остра дума към опозицията – в лицето на Костов и Волен Сидеров. Материали срещу Доган също лисваха. За Бойко Борисов  не бе поместен нито ред сериозна информация като се изключи връзките му с журналистки, което бе обществена тайна в медийната гилдия от години. И това на никого не правеше впечатление, освен търсеното положително внушение, че поне Бойко не е гей в тази държава. 
Впрочем единственият материал, касаещ Бойко Борисов и то далеч не в критична светлина, публикуван в „опасните” бе препечатан от моя сайт afera.bg Хитро, доколкото се разводняваше кръга, сред който могат да бъдат търсени създателите на анонимката. 
Кой стои зад “Опасните новини” се питаха не само в спецслужбите, но и в журналистическата гилдия. Впрочем, още в самото начало сред колегите вече се носеше името на съсобственика на frognews.bg Огнян Стефанов. Списването на сайта само дърпаше нишката към определен кръг, за който не се публикуваше нищо в него. Вариантът да са близки среди до Бойко Борисов не бе изключен, въпреки че информации от типа, че приятелят му, президентът Георги Първанов е хванал трипер от 15-годишна ученичка някак скапваше цялата логика. Освен, ако атаките срещу президента целяха да се отклони вниманието от истинския режисьор на сайта. 
Отношенията между Борисов и Алексей Петров не бяха блестящи, поне според мълвата и яростната атака срещу Петров, на места стигаща до истеричност, също можеше да се впише в стила на бившия пожарникар.
Зад сайта можеше да се крие и фигурата на Румен Петков и кръга му. Други пък подозираха ген. Атанасов, който бе известен със склонността си към оповествяването на шумни компромати.  Още повече, че преди години пак в интернет – пространството се бе появил друг сайт, наречен “Криминален свят”, в който бяха публикувани много материали, които си бяха чисти извадки от полицейски разработки. Той също бе анонимен и тогава се говореше, че зад сайта стои сянката на ген. Атанасов и ченгета, свързани с ДСБ.  След време сайта остана, информационните масиви в него обаче не можеха да се четат, защото до тях нямаше достъп. По онова време именно “Криминален свят” нашумя и с публикуването на скандален материал, свързан с досието на президента Петър Стоянов.
В публикациите в сайта “Опасните новини” личеше, че зад тях се крият източници, към които изтича информация от кухнята и директно от ДАНС - от хора, които имат типична специнформация. В някои материали обаче, бе  търсен нарочно ефекта на крещящо несмасленото вплитане на евтина, жълта и не съвсем сигурна информация, което бе правено  очевадно показно и нескопосано, за  да се отклони вниманието от истинския стил на писане на авторите.
Анонимността в журналистиката винаги е била гнусно мероприятие и играеше кофти номер на онези, които  си бяха поставили за цел да стрелят по определени подбрани мишени. Защото ако имаш данните, за които пишеш и в крайна сметка си сигурен в тях, далеч по-внушително бе да застанеш зад тях с името си. 
Името винаги е известна защита.  
Интересът към  „опасните” и подобни информации обаче бе крещящ и поради тоталната цензура, която цареше в тиражните вестникарски и електронни медии. Народът наистина бе зажаднял за истината.  Но истината   винаги става подозрителна, когато под нея не стои името на автора, който я изнася. И мирише на подкупен барут. 
Докато „опасните” плюеха по Алексей Петров и определени фигури в ДАНС, аз директно и яростно мачках ДАНС заради гръмотевичните им акции, които предпочитаха да завиват бясно към пиара, отколкото да летят остро към целта на истината. И се подписвах с името си. 
Една от първите акции на ДАНС беше проведена във Варна и обезглави Варненския административен съд. Председателката му Анелия Цветкова бе заловена с подкуп от 10 бона, които на следобедна маса в ресторант „Лавера” и бе хвърлил в скута бившият и любовник. Маскираните качулки на ДАНС спретнаха такъв екшън като че ли залавяха терористична група, готова да взриви града. По-късно започна да се прояснява как кахърни любовни отношения са накарали един отчайващо комплексиран мъж да смачка жената, която уж обича. Това обаче беше едната страна на латино-сериала. Другата – по- важната бе – кой имаше сметка от обезглавяването на Варненския административен съд и отваряне на шефското място за правилния човек. 
По-късно пак ДАНС се развихри с помпозни съобщения за заловена ужасно жестока и опасна група чеченци. Нямаше лошо, с едно малко изключение, че единият от обявените за задържани – Андрей Бронников, който преди години бе убил Черния Венци, изобщо не бе арестуван.
Нещо повече. Успях да разкрия, че Бронников ден преди грандиозната акция на ДАНС сам е напуснал страната и през Варна е литнал за Москва. Защо ДАНС го бяха „пропуснали” пък в същото време го обявяваха за арестуван, така и никой не коментира. Никой и не опроверга изнесената от мен информация.
Бях препечатала няколко от материалите на „опасните”, не защото им имах вяра, а честно казано, понеже бяха атрактивни. Юлското време бе мъртво откъм  новини, сайтът ми бе само на няколко месеца и правех глуповати опити да го популяризирам. Интернет бе нова земя за мен и малко по-късно щях с изумление да открия как тези, на които бях интересна, сами ме намираха. А острото ми и яростно перо явно се открояваше в настъпаната като жаба „правилна” журналистика, която заливаше като потоп медиите в България.
- Какъв е тоя сайт, дето излизали някакви скандали? – ме запита Весо Данов.
Уменията на Весо откъм компютрите се свеждаха до това да влиза единствено в afera.bg. С него бяхме приятели от години. Той ми бе дал 2800 лева за техническата изработка на сайта и ми бе помогнал с намирането на няколко реклами, които да закърпят разходите по сайта. Много по-късно щях да чуя купища безумни абсурди как Данов ми плаща хиляди и как едва ли не ми диктува какво да пиша. 
Истината обаче беше печална – правех сайта сама, което си бе чисто геройство пред всички онези, които имаха редакции, технически лица, администратори, репортери и мощна реклама. Нямах редакция. Работех в дома си и всичко, което постигна сайта afera.bg си беше лично моя победа. 
- „Опасните” ли? Почва някаква война очевидно. Анонимен е, бълват срещу ДАНС и Алексей Петров. Има много любопитни неща...
- Алексей ми се обади. Не бях го чувал от много години. Разбрал бил, че аз стоя зад сайта. Казах му, не стоя аз, че сайтът е твой, че си ми приятелка и ти помагам, и го попитах какъв е проблема. Помоли да не препечатваш материали от тия, кви бяха... „Опасните”. Казах му, че ще ти предам. Алексей ни покани като отидем в София да му се обадим и да се запознаете.
И без Алексей, бях спряла да препечатвам от „опасните”, защото кристално личеше, че информационната игра ставаше все по-нечистоплътна. На всичкото отгоре някакъв олигофрен ми пишеше на електронната поща как той списвал „опасните” и молеше да съм го пазела да не го издам. Името на Огнян Стефанов беше плъзнало вече из гилдията като нарочен за създател на „Опасните”. Обадих му се, че му пращам кореспонденцията си с анонимния „храбрец”, който ми пишеше, че той е автор на „опасните”. Огнян се засмя, попита ме как е при мен  и отрече да има нещо общо с „опасните”. Някой дърварски баче разхвърляше „материала”, включително и с партенки към afera.bg
Вихрех се в епицентъра на мръсните варненски битки. Бях захапала като питбул корупцията в БОП – Варна и това вече ме бе направило ярко осветена мишена. Пишех, че в полицията нямат информация за това, или онова, но кристалната истина бе по- различна – те не само бяха наясно и имаха оперативна информация за случващото се, но и РЪКОВОДЕХА процеса. Един от ужасяващите случаи бе с убийството на дилъра Стоян Янев. Всички онези, които трябваше, криеха ИСТИНАТА за това убийство и поръчителите му, и не само това – дори знаеха предварително какво ще се случи!
Мръсотията в ОДП – Варна бе толкова потресаваща, че дори и аз не посмях да напиша в прав текст, това, което крещеше по оперативките  и по коридорите на варненската вътрешна дирекция, шефът та „Криминална полиция” – Варна Тодор Иванчев към антимафиотите: „Правите само интриги, сеете трупове и после „Криминална полиция”  се чуди как да търси убийците!”.
За такава истина в едни други времена някои офицери трябваше да бъдат разстреляни. В България и във Варна ги награждаваха. Всички посветени ръководни ченгета във варненската вътрешна дирекция знаеха за какво става дума, но вестниците и телевизиите удобно бяха облъчвани с „успешната разкриваемост”.
Имаше дни, в които исках да бъда Кръстникът в сутиен и без да ми мигне зеленото ми око да се разправя с тези престъпници с пагон. Системата беше убийствена – всички знаеха истината и никой освен лудите като мен не смееха да кажат и половината от нея.
Сашко беше потресаващо прав. 
Той беше оцелял досега в тази смазваща мелачка между мафията на ченгетата  и неслучайно ме предупреждаваше отчайващо да внимавам. Много хора първосигнално са ме обвинявали, че защитавам мутрите. Да бягаш от черно-белия образ обаче и да търсиш в дълбокото, не означаваше защита. Точно обратното – само слизайки до дъното, можеш да видиш всички цветове на палитрата. Никой от върлите ми критици  не искаше и да чуе, че по-свирепите престъпници от мутрите са точно онези – призваните под пагон да се борят с организираната престъпност, а всъщност превърнали спецслужбите  в наказателни отряди на мафията. 
Никога не се отказвах на сред пътя. Дори и когато каруцата ми бе обърната и нямах брод. И имаше нещо, което особено ценях в отвратителния си характер – не се водех по акъла на наложеното обществено мнение.
Разбирах все по-безпощадно, че шефът на ОДП – Варна Митко Димитров не води тази битка със сърце. Продължавах контактите си с него и знаех, че по-скоро използва информацията, но не му е дадено да бъде  пич и да излезе на фронтовата линия. Великолепната астроложка Марияна Добранова ми даде без да усети отговора. Докато обсъждахме неин проект да снима филм за знаковите подземни босове, пречупени през астрологията, тя ме обезоръжи с откритието си, че всички хороскопи на бандити и ченгета са излези като под индиго. Не в детайлите и нюансите,  но в главните тенденции. „Като видиш хороскоп на мутра, или на ченге, без дори да знаеш имената, че са такива, кардиналните тенденции са напълно еднакви. Въпрос на избор е какъв път ще избереш.”, разказваше ми Марияна. Подобно „неслучайно” съотношение тя бе открила и при хороскопите на хирурзите и психопатите. „Нямаш представа колко сходни са хороскопите на Големия Маргин и Сергей Станишев. Ако Маргина е бил поставен в условията на Станишев от него би произлязъл премиер и обратното – Станишев би се издигнал в йерархията на мафията.”. 
Марияна ми подаде ключът. Във Варна нямаше повече какво да се случи, освен бопаджиите да ме поръчат на някой свой агент от „симбиозата”.
Заръчках Весо Данов да пътуваме за София за да направим среща с Алексей Петров. Не му бях виждала очите, но като журналист следях  всичко около него. Знаех и, че за да бъде в ДАНС това не се случва просто така, защото на някой властник някой „бандит” му е аверче и го е напъхал там. Трябваше ми пич, който да е видял и лицето на слънцето и злобокобната нощ на улиците на България. Години наред работата ми се свързваше със спецченгета, които не смеха от шубе да се изпикаят в храстите, шматкаха се със служебните карти и единственото им професионално  удовлетворение бе да пишат хартиени подвизи. Тези ченгета можеха само едно – да оберат информацията ти, да си я припишат за своя и после на твой гръб да изрекетират някой лев за да напълнят джобовете си. И естествено – да те подложат.
Нямах нужда от костюмирани, зализани книжни мишоци, които не бяха помирисали живия живот. Трябваше ми истински хаиз, който да знае две и двеста. И без да познавам Алексей Петров, и въпреки убийствените неща, които бях чула и чела за него – рискувах да заложа на неговата карта.
Животът ме бе научил, че обявените за „най-черни дяволи” са най-качествени.
Весо обаче го вееше друг вятър на черен кон. Изненадващо ми се обади, че някакъв мъжки глас го заплашил по телефона. Беше засякъл часа. В 18,34 ч. на 21 август 2008 година мъжки глас му изстрелва в слушалката: “Ей, лайнар, поръчан си! Готви се да умреш!”. Данов успява да отвърне: “Я си еби майката!” и отстрещното лице затваря. Разговорът трае четири секунди. Обаждането бе получено във време, в което Веселин Данов пътува в района на Разград. На дисплея на телефона на Данов е изписано, че обаждането идва от номер, който не е запаметен в телефона му. 
Весо не беше уплашен, по-скоро безкрайно любопитен кой му крои подобни номера. Помоли ме да се обадя на шефа на ОДП- Варна Митко Димитров. Митко реагира моментално. Записа номера, от който се бяха обадили на Весо и след малко ми се обади да ми каже, че обаждането идва ваучер като към същия номер има едно единствено входящо обаждане двайсет минути по-късно след отправената заплаха, което е продължило 40 секунди. 
Пак Митко установи, че двете лица говорят нееднократно, но вече не чрез закупения ваучер. Митко ми даде установения номер,  с който мъжа, отправил заплахата, е разговарял многократно и ме помоли Весо все пак да напише официална жалба до ОДП – Варна. Данов написа такава жалба с молба за конфиденциалност за да не се разчува, че някой го заплашва. Митко ме извика в кабинета си и ми каза, че те ще предупредят лицето, но „Весо нека не прави нищо поне един месец, нека да изчака”.
Прозвуча адски странно, защото знаех, че Весо изобщо няма намерение нищо да прави. Той е ужасно любопитен като хлапе и се обади на номера, предоставен му от Митко. Оказа се, че номерът е притежание на Ренета Пападополу, чийто мъж всъщност бе някой си Валентин Пападополу, отправил заплахата към Весо. Весо направи среща на въпросната Ренета в Община – Варна до постовия полицай за да не се притеснява и после ми разказа как разговора не е довел до нищо. Тя отричала изобщо да знае за какво става дума. Цялата тази история звучеше напълно безумно, но по-късно блесна, че никак не е била случайна. И някой добре дърпаше конците на въпросните Пападополу, които Весо изобщо не познаваше.
Месеци по-късно, когато той вече бе в ареста и бе образувано прословутото „мега” дознание, пак така случайно някой бе накарал Пападополу да се жалват срещу Веселин Данов, че щял да ги убива, че ги заплаашвал и ред подобни щуротии. В ареста дори пристигат дознатели за да разпитат Весо. Когато той им обяснява, че всъщност той е заплашваният от тези хора и наистина е разговарял с тях, ченгетата го питат: „А откъде имаш телефона им за да говориш с тях?”. Данов казва истината - че е получил разпечатка и телефона от шефа им комисар Митко Димитров. Полицаите занемяват и губят интерес към опита за ново обвинение към Весо Данов. Иначе трябваше да заковат шефа си в изнасяне на класифицирана информация.
Наркобосът на групировката „Фирмата” Веско Жеков продължаваше да е на издирване. И непрекъснато се движеше безпрепятствено, включително и във Варна. Взаимовръзката между върхушката на местната БОП с лица от групировката ставаше все по-очевадна. В една от срещите ни с Митко в кабинета му, внезапно, без никаква връзка с разговора, той ме погледна ухилено:
- Искаш ли да се хванем на бас, че до три месеца ще арестувам Иван Славков?
- Глупости! Никога няма да арестувате Иван Славков! – изсмях се и понечих да тръгвам.
- Айде бе, айде, да се хванем на бас! Ще видиш, че до три месеца ще го арестувам! – настояваше някак преиграно Митко.
Махнах с ръка и излязох. Преди това бяхме обсъдили, че има лице, което е съгласно да бъде оборудвано с техника, тъй като предстоеше среща за преговори в бизнеса с проституцията между хората на Близнаците и друга група. Очите на Митко блеснаха, но като чу, че срещата бе определена за следващия ден, набързо реагира, че нямало как да сварят, още повече, че се искало разрешение от прокурор и куп още формалности. Целта бе да бъде записан разговора, тъй като Близнаците парадираха навсякъде из улицата за връзките си с антимафиотите.
На 4 септември 2008 година най-сетне с Весо Данов заминахме за София. 
Алексей Петров ни очакваше. 
В ресторант „Хармония” на басейна „Спартак” учтиво ни поканиха да седнем и да изчакаме. Докато чакахме дискретно се оглеждах и търсех къде е секретния информационен склад на Алексей, за който пишеше в „опасните”. Ресторантът беше празен. По-късно щях да разбера, че там случайни хора не влизат. „Дали ни записват?” се питах на ум и с пълно гърло се разсмях, когато Весо Данов изпъшка:
- Да му еба майката, ако знаеш как ме боли задника! 
Весо имаше ужасни проблеми с отворена фисура и подготвяше в София да легне на операция след седмица. В главата ми гъмжеше  световната конспирация, а той ми дуднеше за задника си. 
С него никога не можеше да се скучае. Бяхме приятели от години. Знаех му кусурите, умираше да е център на внимание, псуваше цветисто и лъчезарно, и в същото време беше уникално речовит, духовит, а мисълта му режеше като бръснач. Весо бе удивителна смесица между дантелените пелени на аристократичното си потекло и уличното псе, но нямаше как да скрие онзи ген на фамилията си Данови, който просто извираше. Никога обаче не успя да го употреби истински  по предназначение. Беше интелигентен, болезнено чувствителен, дори остро раним, човечен, но в същото време аритметично пресметлив. Можеше да прави пари и от въздуха, моментално му хрумваше как и от какво да направи бизнес и пари. Демонстрираше властност и самонадеяност, зад която обаче някъде проплакваше едно незавито дете, забравено да бъде целунато. 
Беше прочут с голямата си уста. Изумяваше ме, че можеше непрекъснато да говори по телефона с часове, а на маса без значение с кого седи на нея, говореше така открито и скандално разказваше всичките си приумици, че понякога това граничеше с пълната липса за чувство на самосъхранение. 
С Весо се карахме като обезумели. Крещяхме и се псувахме виртуозно. И двамата бяхме устати, но аз бях единствената от приятелите му, която непрекъснато го просвах на земята и буквално го размазвах с критиките си. Той не слушаше никого и дори и когато се проваляше, можеше да те окачи на въжето, само за да не признае катастрофата си. По времето на изборите, в които водеше битка открих с яснотата на хладна кама, че не е боец. И че не можеше да губи. След като нещата не ставаха така, както ги бе искал, бягаше от мига, в който трябва да застане пред останалите и да поеме отговорността. 
Дразнех се, защото аз пък очевидно имах някакъв свой комплекс да не понасям слабохарактерни мъже, особено в момент, когато точно те трябва, дори и паднали, да бъдат командирите на полка. Сред старите играчи на Варна Весо бе прочут и като блестящ интригант. Всички бяха единодушни, че в империята на интригата е абсолютен цар.
Приемах го такъв какъвто е, защото знаех, че в душата си е едно хлапе, което мечтае все още да бъде Граф Монте Кристо. 
Алексей се появи като внезапно като трясък. 
- Поразпитах за теб, нали знаеш, че и аз пиша? Чух добри неща... – гледаше ме право в очите, силно облегнат назад.
- Аз съм най-добрата! - го заковах.
Той изобщо не трепна. Извадих дискетата, която бях приготвила и му я подадох. В нея бях синтезирала цялата информация за обвързването на варненските висши антимафиоти с наркогрупировката „Фирмата”. С Весо му разказвахме ситуацията около корупцията във Варна, а той мълчаливо ни слушаше, изтегнат назад на облегалката на стола. Полюляваше се бавно и ме гледаше настойчиво право в очите. 
Срещала съм десетки босове и ченгета, но по овладян от Алексей като мимика и изказ – не. Аз си бях джаста – праста, но той без дори да направи гримаса и без да отрони дума, охлаждаше емоцията ми някак мистично.
- Кой е директор там? – попита равно Алексей.
- Митко Димитров. – отвърнах.
- Сега ще махат директорите на няколко дирекции, които са били назначени по времето на Румен Петков... – Алексей изреди няколко дирекции в страната.
Скочих като че ли ме бяха набучкали с карфица. Весо и той след мен.
- Ама защо Митко, бе? Човекът си бачка, почтен е, има желание да направи нещо. Той също води битка с тия насрани бопаджии ... – заобяснявах накъсано, защитавайки шефа на ОДП – Варна като че ли е ми е брат. 
Може и да имах разочарования от Митко, той не бе мечтата на Варна за шериф, но тогава все още вярвах, че сме от едната страна на барикадата. Докато го защитавах Алексей се бе вгледал в чашата с вино и слушаше търпеливо. Не бях срещала досега мъж, който да умее така внимателно да слуша събеседника си. Имах чувството, че мълчанието му е като медитация. Хем беше тук, хем даваше вид, че е зад преграда, която по никакъв начин нямаш шанс да строшиш. Сигурно идваше от бойните изкуства. 
Месеци по-късно, след като щях да стигна до неподозираните дълбочини на двуличието на шефа на варненската вътрешна дирекция Митко Димитров, в един от разговорите ни с Алексей, докато се пенех, че това е безобразие, че някой трябва да направи нещо, защото във Варна дерибействат като разпасана дружина, Алексей благо ме прекъсна:
- Митко Полицайчето ли? Толкова са му силиците... Нали беше от добрите?
Не беше забравил пламенната ми защита за Митко при първата ни среща и така кадифено ми го зачука с финес, че млъкнах като малко момиченце, хванато да краде стотинки от джоба на баща си.
Онази вечер говорихме и за ДАНС. 
Засипах го с опасенията си, че в тази служба е пълно с мишоци, които познавах във Варна и които в живота си не бяха виждали белезници, а махаха гащи книжовно из дебрите на политическите поръчки. Алексей беше мъжкар и не беше необходимо да пиеш великолепното му вино и да бодикаш от превъзходното сирене от мандрата на брат му, която година по-късно щеше да обиколи всички страници на вестниците, за да усетиш, че и той се дразни от това. 
      - Плахи са. И тук има същия проблем. Като трябва да се тръгне в 
акция – ама сега така може ли, ама дайте сега да не го правим така... Трябва да има тарани...
Слушах Алексей и си го представях до книжните НСС-ейци, които трябваше да забравят безметежното време на писането на купища рапорти и доклади кой къде шетал, с кого се целувал и защо. 
Той не обели и дума за сайта „опасните”, аз обаче го питах настойчиво. Вече беше излязло „опровержениието” на Отнян Стефанов и Младен Мутафчийски, поместено в „опасните”, че се извиняват на всички, за причинените щети от написаното. По-късно Огнян Стефанов отрече някой от тях да е писал това. Интересна ми бе каква е реакцията на човека, върху когото „опасните” бе излязала цяла кофа с помия. Не показа никакво лошо чувство. Единственото, което коментира бе:
Подвели са го момчето и са го използвали...
Не каза кой. Много по-късно щях да разбера, че разплитането
тръгва от Йоргос Пецас, комютърен специалист, работещ за Огнян Стефанов. А източник от ГДБОП ми посочи и човекът, който е пишел инфото за „опасните”. Бивш контраразузнавач – Г.П., базиран в една банка с име, наподобяващо на юфка. А на 22 септември, когато гръмна новината, че са пребили до смърт Огнян Стефанов, Алексей ми звънна: „Моля те, ако чуеш нещо, ако знаеш и подозираш нещо около побоя, веднага се обади”.
Разговаряхме дълго онази вечер. Около разговора за „опасните” стана дума за компютри и технологии. Аз бях пълен профан, но моментално се сетих за скандално известния Иса Хакера, който лежеше във върненския арест за това, че виртуозно бе източил куп американски банки:
- Винаги съм се чудела защо нашите спецслужби не проявиха интерес към този чове. Той е гений! Дори си мислех, че американците ще го дръпнат...
- Верно ли е, че е гений? – Алексей малко недоверчиво ме фиксира.
- Така твърдяха и от прокуратура и самите американци.
- Лошото е, че ако ги дръпнеш такива да работят за службите, те използват това и работят единствено за себе си. Такива никога няма да работят на една заплата, базирани в някоя фирма, някъде и започват проблемите.
Алексей помоли като се върнем във Варна да съберем още по-контрентна информация, да му я изпратим, или да дойдем в София. Коментирахме и конкретни лица, които могат да бъдат внедрени за да могат да бъдат заковани пробитите ченгета на гюме с мафиотите. Весо му разказа за една схема, с източване на милиони, които въртят двама пришълци във Варна с конкретна иформация за тях. Знам от него, че бе разказал всичко това и на Митко на тяхна лична среща, но Митко поискал от Весо да му даде и номерата на колите им, при положение, че му бе дадена пълна схема на нещата плюс явки, срещи и часове.  Весо ядосан беше махнал с ръка. Тоя номер на Митко с номерата на колите,  ставаше вече досаден.
Ти как си с Иван Славков? – внезапно попита Весо.
Не съм го виждал. Чувам оттук оттам, че напоследък 
злоупотребявал нещо с името ми – отвърна спокойно Алексей  и също така, право гледайки в очите Весо, каза – Аз съм в ДАНС и далавери никога няма да направя.
Май вече ви казах, че аз съм по детайлите. Година по-късно този епизод щеше да блесне като светкавица пред очите ми, когато Весо вече с присъда, щеше да обяснява на всеослушание в ТПО-то на затвора как Иван Славков се бил срещнал предния ден преди нашата среща с Алексей Петров и как точно Алексей Петров  бил набутал Весо Данов в ареста, а пък Близнаците били агенти на ДАНС. В цялата пресечена боза нямаше да има и грам истина. Това обаче щеше да се случи много по-късно, тогава когато войната срещу  Алексей Петров  щеше да бъде страховита, а Весо Данов отдавна щеше да бъде първата аджамийска муха, оплетена в тази гнусна паяжина.
Това бе първата ми среща с Алексей Петров. 
Бях сразена, а аз трудно се се впечатлявах от подобни персони. Този мъж беше различна порода и сега вече си давах ясна сметка защо около него уж всичко беше ясно, според писанията, а всъщност никога истината не бе такава, каквато е. Срещайки се с Алексей Петров моментално отсях онези описания, които бях чела за него, и от които си личеше ясно, че тези, които уж знаят всичко за него изобщо не бяха виждали дори очите му. 
Този мъж беше класен играч. И мъжкар, който се открояваше над блатото. 
В България нямаше как да не е мишена. 
По нашите географски ширини никой не обичаше онези, които не кудкудякат за слава, а тихичко на тихия фронт и с отсъствието си демонстрираха такава мощ, че смазваха дори и коронясаните на власт. 
Сбогувайки се с Алексей изобщо не подозирах, че ще го видя повече. Оказа се обаче, че съдбата беше писала да бъдем от един отбор.
На следващия ден, 5 септември, връщайки се от София се срещнахме с Митко Димитров. 
- Осветяваш ме бе, човек! – ми каза той в колата си по повод на това, че бях написала, че шефът на БОП – Варна Емил Михайлов бе викан на разпит в прокуратурата в Девня. – Много ги притисна ти, уплашени са... От днес всичките ги пуснах в отпуск, подали са рапорти.
Ставаше дума за четиримата ключови антимафиоти начело с шефа им Емил Михайлов. Митко обаче не ми каза, че би трябвало да бъде наказан, че пуска ги едновременно в отпуск и на практика оголва цял един отдел, свързан с наркоразпространението. Когато някой от колегите му напомня това, той нервно отвръща: „Не ме интересува, да ми се махат от главата!”
Най-любопитното бе, е нито той, нито който и да е висшите бопаджии не реагираше на нито едно мое журналистическо разследване, свързано с връзките им с мафията. Всички мълчаха и се правеха, че не съществувам, въпреки че денонощно следяха сайта и изпадаха в истерия от написаното. Никой не даде пресконференция, никой не опроверга нито една публикция, никой офиициално дори не ме обяви за луда, каквото бе любимото внушение на ченгетата, когато трябваше да дискридитират някого.
Предупредих Митко, че има хора около него, които го работят и че има вероятност да го сменят като директор. Той малко преиграно започна да ме уверява, че изобщо не го интересува дали ще е шеф или не. И внезапно ме попита:
Весо за какво е търсил Емил Михайлов?
В първия момент изобщо не разбрах за какво ми говори, но
професията ми бе рафинирала рефлекса да вадя моментално подробностите от пейзажа, които иначе обикновено не изглеждат особено важни. Докато пътувахме обратно за Варна, Весо наистина търсеше Емил по телефона, но той не отговори. 
Весо има едно самоубийствено качество – припряността. Не му трябваше харакири. Тя му стигаше. Недоумявах какво точно иска да прави с Емил Михайлов, но остро го предупредих, че е най-тъпото нещо на света да се среща с него. Подозирах, че около Емил Михайлов кипи горещата лава, че го подслушват и нюхат. На Весо обаче никога, никой нищо не можеше да му обясни, когато решеше да се хвърля от скалата.
И до днес съм убедена, че Митко не изърва тогава случайно тази фраза. Това бе предупреждение. За този, който има уши за да слуша. 
Бопаджите излязоха вкупом в отпуск и започнаха да пишат жалби до мнистъра на вътрешните работи как им се пречи да си вършат честната и отговорна работа в биткака срещу организираната престъпност. По-късно наврени в един малък кабинет във вътрешната дирекция, написаха жалба и срещу пресаташето Калинка Пенчева, че била издала тази „секретна” информация и дискредитирала работата им. 
Водеше се истинска война и очевидно ги бях простреляла смъртоносно.
Същата вечер в ресторант „Старо село” видях Весо Данов неузнаваем. Бяхме се събрали прятели. Не беше пиян, но непрекъснато говореше по телефона и в един момент със стиснати побелели устни стана и излезе навън от заведението. 
Нещо ставаше. Много по-късно щях да разбера, че точно нея вечер е станал побой на ул. „27 юли” при схватка с хората на Близнаците. По едно време Весо се върна на масата и започна да псува яростно: „На стари години ще ме накарат да запаша пищовите!”. 
Беше друг човек. По-късно и жена му щеше да признае, че никога не го е виждала такъв. Излязох навън пред „Старо село” – беше дошла полиция, около патрулката пък се мотаеха разни момчетии, очевидно неработещи в културни учреждения. Дочух, че става дума за нападение над сина на Весо – Христо Данов, но така и истински не разбрах какво точно се случва.
Месеци по-късно щях да чуя от устата на Алексей най-точното определение за това, което всъщност правеше тогава Весо Данов. Обсъждайки много от нещата, които се случваха в България, Алексей обобщи: „Весо не иска да излезе от пуберитета, а Галевите? Не можеш хем да искаш европейски проекти, хем да се занимамаш и с другото...”
С времето щеше да се изясни, че Весо бързаше така, като че ли някой му бе сложил нож до гърлото. Това идиотско бързане и голямата му уста му изяде главата. Онези, които не познаваха Данов и след почти година щяха да чуят, че той е сключил споразумение, признавайки вината си за три безспорно тежки престъпления, със задоволство щяха да потриват ръце. Тези, които го познаваха обаче знаеха безпощадно, че никой никога не би дал на Данов да  бъде бос на наркотиците, защото ако по света има такъв бос – лаладжия, това означава наркотрафика да се саморазпусне.
По-късно щях да разбера, че Весо е говорил където стане и седне, „че взима проституцията във Варна, че има чадър от ДАНС и че Алексей Петров стои зад гърба му”. След година това щеше да цъфне и документирано по „мега” дознанието. 
Плямпал е по телефоните, викал е всакакви типове за да им разяснява кой сега е боса №1. Преднамерено, нахално и абсолютно циркаджийски. Като един петокласник, който хем си играе на Джеймс Бонд, хем на Дон Карлеоне едновременно. В ролята си на агент 007 обаче Весо Данов бе избързал фатално.
Той се бе опиянил точно като в пуберитета, че е недосегаем и че играе в  шпионски филм, в който винаги се оцелява. 
Точно в тези дни той е поставен на СРС. Напълно излишно като се има предвид, че едва ли не цялата улица разбира от фукните на Данов какво точно е замислил. Антимафиотите това и чакат. И без това съскат със зъби, че им дишат във врата. 
През тези дни един от онези, които трябва да бъдат внедрени, пътува за София. Лъки не бе Лъки Лучано, но струваше колкото Лучано и Агент 007 на куп. А бе само на 23 години. В цялата мръсна история, която предстоеше нататък, Господ ми изпрати като най-ценния подарък точно този Лъки. Преведено на прост език – Късметлията.
Лъки моментално е прихванат по СРС-тата и мобилната клетка къде се намира. И пак благодарение на устатия Весо, който му звъни по телефона. Лъки обаче бе виртуоз в предпазливостта откъм телефоните. В София борави с друга карта и друг телефон, и никога, никой нямаше да го засече, ако не беше обаждането на Весо на рутинния му мобилен апарат. А Лъки му вдига, защото това е част от свръзката. След кто весо го засипва с думи, Лъки затваря моментално и без да му отговори нито дума изхвърля телефона. Ченгетата остават прецакани – Лъки е засечен  единствено до хотел „Родина” в столицата. 
Нататък – божа работа. Няма следа.
Настина ми се иска да опиша всичко онова, което се случваше в тази специгра на Лъки, но дори и в такава книга, като моята, се налага да премълча много неща. А понякога си мисля, че си заслужава да се дръпне рязко завесата за да видят хората другия образ на легимираните като „демони”. 
Какъвто беше безспорно Алексей. По-късно щях да разбера и това, че варненските антимафиоти поставят и Алексей на следене и засичане чрез мобилна клетка къде точносе движи. Той никога не ми каза това. Само веднъж, в типичния му стил, на средата на съвсем различен разговор вметна:
- И внимавай си тия телефони.
Бях му изпратила обещаната контретизирана информация, за която се бяхме договорили. И повече не го чух до 12 септември. Всъщност след първата ни среща, на която му дадох моя визитка, той имаше моя телефон, но аз така и не взех неговия. 
На 12-ти към 11 часа отидох в офиса на Весо Данов за да  запиша на магнитофон един материал за рубрика в местния вестник „Народно дело”, в която пишеше ежеседмично. Чувствах се зле. Необяснимо, но нямах енергия, което за мен си беше чист абсурд, имах усещането, че нещо ме затиска като похлупак и без никаква причина исках просто да си легна. Дори бях забравила репортерския си касетофон. Весо зедно със секретарката си и един от неговите приятели Марин, седеше в беседката в дворчето на офиса. Видя, че ми е кофти и се разбрахме да направим записа на следващия ден. 
Аз две не виждах, но Марин беше крайно подозрително нервен. Държеше се неадекватно, ставаше, сядаше и това ми направи ме порази. Интуицията ми натискаше бутона, че нещо не е наред. Весо говореше за някакви пържоли и банкет. 
По-късно щях да разбера, че е готвел банкет с хората на Близнаците. Същите, които само след три часа щяха да го усучат и белезниците да щракнат на ръцете му при зрелищна полицейска акция.
Бях се унесла в лепкав сън, когато телефона ми издрънча с гласа на репортерката Нели от „Народно дело”:
Веси, кво става пред офиса?
Кой офис бе, Нели? – протяжно излизах от другото измерение.
- Ами на Весо Данов офиса, пълно е с качулки и полиция... 
Скочих и хукнах. 
Пред офиса на Весо на бул. „Княз Борис” 84 беше пълно с
репортерти и телевизии,  а едно дебеличко момче беше пльснато на тротора с белезници. Всички репортери са напреварваха да се питат кой е този бандит. По-късно се оказа, че това е приятел на Христо Данов – син и той  бе пуснат.
На официалната страница на МВР  моментално бе качено следното съобщение: “Организирана престъпна дейност за склоняване към проституция е пресечена във Варна. В акцията, проведена днес след обяд, са участвали служители на ГД ”Криминална полиция” – София и на ОД на МВР-Варна.  Около 16 ч. днес на ул. “Цар Борис" № 84 в центъра на Варна са проведени неотложни процесуално-следствени действия – оглед, претърсване и изземване в офиса на заложна къща “ВИП” със собственик и управител В.Х.Д. /54 г./, който е и общински съветник. Поводът за действията е образувано от Окръжна прокуратура –Варна досъдебно производство от 2008 г. за документиране на организирана престъпна дейност. Става дума за склоняване към проституция, свързана с трафик на хора с цел получаване на облаги от тази дейност. В акцията са участвали служители на ГД”Криминална полиция” – София и на ОД на МВР-Варна. Полицейските действия са проведени под ръководството на прокурор от ВКП. След приключване на процесуално-следствените действия В.Д. ще бъде задържан за 24 часа с полицейска заповед”. 
Зад инициалите В.Х.Д. се криеше Веселин Христов Данов, общински съветник от Народняшката земеделска партия и син на бившия министър на вътрешните работи и председател на Конституционния съд Христо Данов. 
Нито секретарката, нито съпругата на Весо отговаряха на мобилните си телефони. По-късно разбрах, че и те са били в офиса, когато е проведена акцията. Тя се води от зам-шефа на ОДП – Варна Диян Нанов, близък до ДПС. Митко Димитров легендира, че е в отпуск, но лично той часове по-късно щеше да се хвали из коридорите на дирекцията шумно: „Аз заковах Веселин Данов!”.
Истината, както винаги бе малко по-различна от официалния бюлетин на МВР. Обявеният за наблюдаващ прокурор от ВКП Камен Ситнилски наистина е във Варна и във вътрешната дирекция, но изобщо не си прави труда да присъства на акцията. Името му е вкарано повече за тежест от ченгетата. 
Часове преди да качулките да влязат в офиса на Данов, в кафене на бензиностанцията на ОМV в кв. „Аспарухово” се случва нещо твърде знаково. Полицаите от 4-то РПУ в Аспарухово получават заповед да направят проверка на документите на пиещи кафета момчета на една от масите. Лъки също влиза в кафенето, но забелязва бопаджийските коли, които се насочват към бензиностанцията и успява скорострелно да се измъкне. 
Минути по-късно пристига шефът на варененската дирекция  Митко Димитров и започва да крещи като обезумял на ченгетата от Четвърто:
Къде е Оня бе? Къде е Оня?
Кой Оня бе, шефе? – плахо се оглеждат полицаите.
Митко е бесен. Лъки е духнал. Което погледнато от друг ракурс е
напълно смешно, тъй като той не се крие и при всички положения може да бъде арестуван от Митко Димтров не точно на бензиностанцията.  
Митко обаче знае кой е Лъки. И не е достатъчно храбър за да го арестува просто така. Капанът покрай другите момчета от „организираната група” е трябвало да  закачи основно Лъки. Но не става. Излязъл извън кожата си, Митко се обръща към ченгетата, изсъсквайки: „Тия не ми трябват, разкарвайте ги по районните”.
Така Петьо Полицая, Азиса и още две момчета са арестувани докато си пият кафето като „организираната група” на Веселин Данов. Те не трябват на Митко, но по-късно лежейки  почти година в ареста, ще бъдат набутани в „мега” дознанието като пълнеж за да бъде ювелирно пропагандирано мероприятието, наречено „европейско упражнение” не от кого да е, а от Алексей Петров.
Въпреки жегата обаче, Лъки не се скрива, а запрашва директно към офиса на Весо Данов. И го предупреждава:
- Весо, става нещо, бопаджиите задържаха в Аспарухаво Полицая и Азиса... Нещо става, това е капан. 
- Аре стига бе, задържали ги! Ше ги пуснат след 24 часа. – маха с ръка Весо. 
- Внимавай бе, човек, не е случайно това, бопаджии бяха... – Лъки прави последен опит да приземи „боса на мафията” Данов.
- Мен ли бе? Кой ще ме арестува мене?
Намери се кой.
Лъки си тръгва, а Весо и синът му решават да разгледат изложение на мотори и джетове. Веднага след като се връщат в офиса и след като Весо е провел упоителни разговори със Светлин Иванов - Близнака, в офиса първо влиза Близнака, дава му 950 лева, които естествено са белязани, Данов ги преброява собственоръчно, Близнака излиза и в този момент в двора към офиса нахлуват спораджиите. 
Охранителят на Данов Петко успява преди да бъде повален на земята да извика: „Барети!”. Данов хвърля парите на перваза на прозореца и промълвява: „Всичко свърши!”.
Тъпоумната му игра да се прави на мафиот – шпионин наистина свършва преди още да е започнала.
Дни след това съпругата му щеше да сподели, че седмица по-рано Весо Данов се събудил една сутрин и и разказал потресен как страховито ярко сънувал, че дяволът влиза, буквално се сливас него. Жена му не обръща внимание: „Ти съвсем изпращя!”. Знакът обаче е даден.
Навън от офиса обаче тези неща са табу и загадка. Включително и за мен.
Реших, че няма смисъл да вися пред офиса и си направих среща с Калинка в кафенето на Спортна зала. Тя бе в отпуск, беше бременна, но пристигна за да търсим отговорите на случилото се. Нямах почти никаква информация освен официалната, знаех обаче едно – ударът бе ответен. И мисълта ми бързашката редеше пъзела.
Телефонът ми се запали. Звънеше куцо и сакато да ме пита какво мисля, какво знам, какво щяло да стане. Удивително хладна бях, но анализирах трескаво. Включително се обадих на майка ми, с която жиевем в съседни апартаменти, в случай, че някой реши да атакува  моето жилище, моментално да ме уведомят за да не блокират компютъра ми. Помнех думите на Сашко – целят и теб!
Весо е изведен от офиса чак към 20,30 часа - четири часа и половина след започването на акцията. За два часа обаче действията на ченгетата са блокирани, защото той поисква да говори с ръководещия акцията като му казва, че прави грешка, че има връзка с ДАНС, и нищо не е случайно.
Ченгетата замират и започва паникообразно звънене по телефоните. Тогава нямах представа какви изпълнения прави вътре Весо. Около 18 часа реших, че трябва да се обадя на Алексей Петров. „Великата” разбивачка – репортерка Веселина Томова обаче му нямаше телефона. 
„Тъпа патка”, си казах на ум по адрес на Томова и на сляпо пробвах да поискам актуален телефон на Алексей от една моя софийска стара дружка – крими – репортерка. Тя ми даде номер, но веднага ме поряза, че е малко вероятно Алексей да ми вдигне телефона.
Набрах го и се отлепих от стола, когато му чух гласа.
- Здрасти, аз съм Веселина Томова, не знам дали си спомняш... – бърборански се прескачаха думите ми.
- Кажи, Томова!
- Арестуваха Весо Данов. В офиса, обвинявят го в проституция, пълно е с качулки, още са там...
- Е! Сега ще го направят герой! – тогава думите на Алексей ме зашлевиха шоково, но по-късно щях да съм наясно, че той говори така, че може да обърка и най-големия специалист по метафорите и иносказателната мисъл.
- Абе, герой... Просто си мисля, че трябваше да ти кажа, да знаеш.- всъщност и аз не знам за какво му се бях обадила. Усетих се, че звуча напълно идиотски.
- Аз не съм в София и нищо не знам. Айде, ще се чуем.
Месеци по-късно Алексей ми каза:
- Добре, че тогава ми се обади. Нямах идея какво става. А само минути след теб, от най-високо място ми се обадиха да ме питат арестуваните дали са от „нашите” /има предвид ДАНС/. Наложи се да обяснявам подробно цялата история. 
Акцията не спира, защото в ДАНС няма нищо още черно на бяло.
Лъки обаче вече се крие по горите тилилейски. 
Към онзи момент го познавах бегло. Два дни той потъва дълбоко. Решава да замине за София, но е объркан – ами ако Алексей Петров седи в дъното на цялата история? 
Лъки намери чрез посредник връзка с мен с единствения въпрос – да тръгва ли за София. Отговорих  - нека да пътува и той брадясал, по мръсен анцунг и с шапка на наемен убиец потегля за столицата. „Всъщност изобщо не знаех какво ме чака. Бях с един приятел, който ме закара до „Спартак” и преди да изляза от колата му казах: „Седиш и ме чакаш тук в уличката. Ако не изляза до час, бягаш, и изобщо забравяш, че си ме познавал, че някога си ме срещал, и че имаш нещо общо с мен”.
След време много иронизирахме помежду си тази параноя, но бяхме спуснати така внезапно в този страховит и странен водопад, че дори и мислейки скорострелно, анализите ни се пукаха като сапунени мехурчета всяка минута.
С вид на убиец Лъки приближава към „Спартак” и очевидно охраната там с основание го вижда като потенциална заплаха. Наобиклят го. „Еба ми се майката сега, си казах. Ей, тука сега ме заковаха и излизане от ареста няма. Докато се обясня с кого всъщност имам среща, аха да стане беля. Изобщо не бях сигурен какво точно се случва. Бях видял човека само веднъж преди това.”, ми раказваше Лъки, докато в месеците напред пропътувахме стотици хиляди километри до София и обратно.
„Изпревариха ни” е ключовата фраза, която изтича от срещата. Весо Данов пък бе изпреварил всички с устата си. 
Обаждането на Митко Димитров ме завари у Стамови. На третия ден след ареста на Весо. 
Късно вечерта, към 21,30 часа, мобилният ми телефон изтрещя, а  името на дисплея ме стъписа: „Митко”:
Трябва да те видя спешно! 
Не съм в града... – нямах никакво желание да се срещам с него
и изненадана се, дърпайки се, лъжех. 
- Къде си? Спешно е! Трябва да говоря с теб на всяка цена за петнайсет минути...
- Амии, аз съм във Виница...
- Тръгвам за там. – изстреля Митко.
Нямаше отърване.
- Виж, в Приселци съм. Като тръгна ще ти звънна. 
- Само не казвай на Стамов, че разговяряш с мен.
Изобщо не бях споменала, че съм при Стамов.
Половин час преди полунощ, от спирката на Чаталджа ме взе служебния тъмносин опел на Митко с тъмните стъкла. Бях по анцунг и със спортна чанта. Не носех магнитофона си и още в тях Стамов ми даде своя. 
Седнах на предната седалка,	 стиснала здраво в скута си чантата. Митко бе неузнаваем. Брадясал, спортно облечен, с вид като че току що е погребал някого. Гоореше бавно, тихо, пресичайки думите с тежки въздишки. Въртяхме се из града, докато не спряхме в една тъмна уличка. Митко се изпъна назад на седалката. Избягваше да ме гледа в очите. Погледът му бе вперен напред и лицето му изрязяваше такава печал, че чак ме изби на смях. Или играеше ролята си по Станиславски, или наистина си мислеше, че съм толкова шантава, на каквато се правех. Мисълта ми изцяло бе насочена към пуснатото радио, по което звучеше музика за любов, а не за активни мероприятия, и се ядосвах, че записът няма да стане чист. 
Сигурно същото си е мислил Митко, за неговата лента.
- Кой го накара Весо да влезе в това активно мероприятие, бе? Кой? – брадясал и умърлушен Митко изглеждаше като че се връща от погребение. – Искам само да знам кой го вкара да влезе в това? Това е най-важния въпрос, който ще разплете кълбото.
- Знаеш, че Весо никой не може да го накара да прави, или да не нещо. Никой не го е накарал, или поне аз не знам. – бях се извъртяла, облягайки се на вратата и гледах Митко от упор. Той продължаваше да се взира напред и бягваше от очите ми.
- Не е така... Някой го е накарал, дал му е сигурност да влезе в това активно мероприятие, което беше срещу Иван Славков... И Весо влезе в него като .... – Митко изпъшка драматично. – Това сега е най-важния въпрос за мен.
- Ти знаеше ли за акцията? 
- Аз трябва да я разпиша в качеството си на директор. Иначе съм в отпуск... – тихичко направи плах опит да се дистанцира Митко.
- И като сте толкова големи ченгета, що се насрахте така? Защо не го изчакахте месец – два да се набълбочи и да го заковете наистина като бос. Защо бързахте като малоумни? За да го изкарате бос на организирана престъпна група за три дни ли? Защо беше това бързане? – настъпвах.
- Ами той трябваше да замине за Турция.
- Е, и? Пет дена екскурзия с жена си и семейни приятели до Анталия... Какво щеше да се случи? Нали се връща след пет дни? – пресирах все по-джелатски.
- Ами той Лъки трябваше да го замества. – както уж беше в отпуск Митко ми показваше, че знае всичко за разработката, която всъщност наистина е траела едва пет дни. 
- И кой е Лъки?! – изсмях се аз, прекрасно знаейки кой всъщност е Лъки.
- Амиии.... Лъки. – отрони Митко.
-  Ами, Лъки! – иронично се подсмихнах. – Ами ако Лъки излезе съвсем неслучаен Лъки?
И двамата знаехме за какво говорим с недомлъвки. И се цакахме един друг. 
- Пак ти казвам, за мен най-важния въпрос е кой набута Весо в това активно мероприятие. Отговорът на този въпрос ще ми изясни цялата картина. Кой, го набута, бе? Улицата беше негова! – ядосано през зъби извика Митко.
Това наистина ме втрещи, но журналистката в мен умираше последна. Виждах вече тлъстото заглавие: „Шефът на полицията: Улицата беше негова!”. Това обаче беше само миг репортерска суета:
- Не знам да е искал улицата. Весо може да е всякакъв, знам му всички олигофренски черти на характера, но изобщо не ме е срам, че съм му приятел. И сега ти казвам, знаеш, че водя отдавна война с твойте мръсни корумпирани ченгенца, сега обаче започвам тотална война с цялата ви корумпирана пасмина от мръсни продажни ченгета, и ако нещо се случи с мен – вие ще сте го направили! Искам добре да ме чуеш – ако утре нещо се случи с мен, и го казвам на теб, директорът на вътрешната дирекция, нито Славков, нито Жеков, нито която и да тъпа мутра няма да ме е поръчала, вие ще сте тези, които ще ме затриете! 
Митко мълчеше. Мълчание като след изпита супена лъжица разтворен хинин. Нелепо от радиото звучеше: „Странници в нощта”.
Много ги раздразни...Много ги уплаши! – Митко говореше за 
бопаджиите, чиито кирливи ризи изнясях непрекъснато. - Целеха теб и теб искаха да те вкарат... 
Значи Сашко изобщо не говореше глупости, трескаво мислех и не можех да повярвам, че тези типове бяха готови да стигнат до там:
- Да ме арестуват? И за какво да ме арестуват мен, бе Митко? Вие луди ли сте бе?
- Не намериха за какво ... За това взеха компютъра... – Митко не спомена името на Сашко, но то беше ясно и за двамата.
Започнах да се вбесявам:
- Казах ти, колко пъти те предупреждавах да разкарате тези престъпници! Ти знаеш много по-добре от мен, че са такива. Ти допусна тези хора да дерибействат и пак ти казвам, искам да знаеш, че ако с мен нещо се случи, ако ме пребият, или ме очистят...Искам като висш офицер да знаеш, че това няма да са мутрите. Физически ще ме смачкат единствено ченгетата!...Това вече е война.
- Аз не съм я искал тази война – примирено се обади Митко. – Лошото е, че имам около себе си враг, а не му знам лицето, не му знам името. Той е до мен и това е най-лошото, че не го виждам кой е. За това ти казвам, че най-важния отговор, е на въпроса кой вкара Весо в това мероприятие. Защото от три месеца върви активно мероприятие срещу Иван Славков, а Весо скочи вътре и сега всичко трябва да започне отначало... – Митко продължаваше да гледа през стъклото и да не се обръща към мен. Защо толкова се пазеше от очите ми? Какво не искаше да видя в неговите?
По-късно щях да разбера, че това е евтин трик и че едното активно мероприятие не пречи изобщо на другото, за да започва пак отначало, както се тюхкаше Митко. Той натрапчиво търсеше отговор на някакъв въпрос, който да открие  врага му с неизясненото лице. Отговорът, който Митко искаше да изрови  от това  кой е набутал Весо, търсейки този някой сред своите среди, просто не съществуваше. Митко играеше сценка, в която му трябваше някакво мое потвърждение. 
ДАНС? – въпросително извих вежди.
Той не отговори. Но отрицателно, някак нехайно махна с ръка.
- Това е много важно за мен, ако можеш да разбереш нещо... Знам, 
че сигурно не ми вярваш, ние не сме познаваме от дълго време...
- Не ти вярвам! – отрязах го хладнокръвно. – А и нямам връзка с Весо за да го питам...
- Аз мога да вляза при него, но не искам, защото ще бъде много явно, но имам една шантава идея, сега няма да ти я кажа... – Митко се усмихна за първи път – наистина идеята е шантава и ако стане...
Той не довърши. 
По-късно щях с изумление да установя, че идеята бе на само бе шантава, но и твърде злокобна. Дознанието на Веселин Данов бе обединено с това на заловената бригада на Красьо Дългия, дясната ръка на наркобоса Веско Жеков и така на практика се получи прословутото „мега” дознание, в което напъхаха като кренвирши в пластмасова опаковка 24-ма. Знаех, че това ще се случи далеч преди да бъде обявено официално от приятелката на Митко – прокурорката Стефка Якимова, бивша аверка и на пробитите антимафиоти. 
Калинка, с която разговаряхме от Несебър ми бе казала, че Митко имал идеята да бъдат обединени дознанията  за да излезели кои са всъщност са „лошите” и така Данов щял да бъде от „добрите”. Калинка беше уникално чистосърдечна. Смях се със сълзи, а после се скарахме не заради Весо, а за това как е възможно да вярва на подобни лъжи и глупотевини, които просто нямаше как да се получат. 
Митко обаче пръскаше информация за да стигне до мен, защото бях стопирала окончателно контакта с него. Три месеца по-късно той стигна дотам, че  събуди рано репортерката на „Труд” Юлия Кунева, която изобщо не беше в час за нашите разговори, за да я помоли да ми предаде, че „бил намерил отговора на онзи важен въпрос”. Кунева умираше любопитство за какво точно я е ползвал като посредник Митко, а аз бях поразена от това, че истински ме подценява. Това обаче нито ме разстрои, нито ме ядоса. Напротив, най-хубавото бе, когато едно повярвало си ченге ме подценяваше. Това ми даваше ценно преимущество.
Когато се прибрах вкъщи до среднощ прослушвах разговора. На следващия ден отидох отново у Стамови. Върнах му магнитофона и направих  една от най-големите си грешки – оставих касетката у тях за да я пази. Магнитофонът не беше дигитален, а с малки касетки и нямаше как да прехвърля записа, нито да го копирам. 
Бях убедена, че Стамов е железен. Оказа се направен от морска пяна.
Нямах никакво намерение да публикувам на този етап записа, но реших да си го поискам от Стамов. Преди това бях помолила синът му, ако е възможно да ми прехвърли касетата на диск. Имах десетки познати, които можеха да свършат това, но не исках никой да чува записа. Синът на Стамов, който бе тонрежисьор обаче ми каза, че няма как да стане без да е сигурен, че някой няма да се възползва и се отказахме. Уговорихме се със Стамов да мина през службата му да взема касетата. В разговора по телефона обаче той замънка, че касетата нещо била развалена, че се синът му я скапал без да иска... Ти чуваш ли се какво ми говориш, бе – изревах аз. 
Още като влязох в кабинета усетих, че е гузен. Говореше ми неща, които изобщо не ме интересуваха, касетата беше поставена на видно място върху бюрото му. Вече у дома установих, че ми бе дал абсолютно различна касета – тя не само не бе развалена, но на нея и от двете страни имаше запис от някакъв семинар. 
Толкова бях смазана, че  ледено го набрах:
- Стамич, дал си ми съвсем друга касета... – говорех подчертано спокойно.
- Така ли? Ааааа, нещо съм объркал, ааа...
Повече Стамов не пожела да ми вдигне телефона. След известно време му написах sms, че ако продължава да играе мръсни игрички с Митко Димитров ще съжаляват и двамата. 
Отговорът, който получих ме удари като с тесла по главата:
„Да го духаш”.
Още го пазя в паметта на телефона си.
Така приключи илюзията ми, че този човек е мъж. 
Беше ясно, че въртеше някаква гнусна подмолна ченгеджийска, рекетьорска игра с касетата. Стамов бе назначавал шефа на БОП-а Емил Михайлов. Стамов подържаше тесни контакти и с бившите ченгета Павел Димиров и Борислав Желязков. Както и с Митко Димитров. Касетата ставаше разменна монета. И повод за сделка. На мой гръб.
Бях си скъсала задника за този човек, когато бе в беда, водила бях битка за да доказвам невинността му. Той ме предаде по начин, който не би го направил и най-подлия ми враг.
Пих едно студено бяло вино и завинаги го зачеркнах в тефтера си с черен фулмастер. 
Нататък ролята на Стамов и ченгеджийския му кръг щеше да става още по – интригантска. Това обаче предстоеше. Усещах се прецакана като тъпа недоносена репортерка, която за първи път попада на ченгеджийска врътка. 
Как можах да дам тази касета изобщо на някого? 
Господ обаче ми готвеше изненада. И ми върна десетократно липсата на тази изчезнала „унищожена касета”.
Агент Купър винаги казваше, че доброто се възнаграждава. 
А Алексей не ме бе забравил. 
- Ти кога ще идваш към София? – чух гласът му внезапно, докато се мотаех из пазара. Даже не бях успяла да видя на дисплея, че е той и гласът му наистина подскочи като баскетболна топка в главата ми. Алексей бе от хората, които не казваха: ела веднага в София, но аз знаех, че въпросът му означаваше точно това. 
С Лъки бяхме започнали своите безкрайни пътешествия. Повечето от тях се движеха в „график” – тръгвахме в шест сутринта, свършвахме това, което трябва в София и тръгвахме обратно за Варна. Около полунощ скапана заравях очи във възглавницата и дори не успявах да сънувам някой принц на бял кон. Белите коне бяха дали път на катърите. А принцовете великодушно ме чакаха да се наиграя.
Пристигнахме в София около 10,30 часа и му звъннах:
- А! Ти пък кога дойде? – Алексей звучеше така като че ли внезапно му е звъннала някаква досадна роднина, която ще го врънка за тъпоумна услуга.
Дълго време не можах да му свикна на маниера и непрекъснато се смеех с Лъки, когато тръгвайки обратно за Варна, излягайки се на седалката го молех: „Айде сега, брат, превеждай какво точно искаше да каже Алексей!”. Лъки за разлика от мен беше перфектен – не само помнеше като слон, но и и наистина ми „превеждаше” ухилено. Умът му проблясваше като кастилска кама.
Алексей ме срещна с Агент Купър от ДАНС.
- Това е човекът, с който ще работиш – и с леко пружинираща походка се отегли.
Агент Купър беше истинско бинго след всички измекяри – ченгета, с които се налагаше да контактувам. Харесах го от първото здрависване. Открит, с ясен поглед, интелигентен и безкрайно снизходителен към всичките ми истерии. 
С времето щях да разбера, че съдбата е влюбена в мен, щом ми пращаше агент Купър. Работехме перфектно – леко, малко авантюристично, но само за пред хората, иначе с истинска страст към справедливостта. И най-важното – агент Купър беше честен човек. Това ми стигаше.
На излизане Алексей ме дръпна встрани и ме погледна с поглед, който падна като метеорит в очите ми:
- Кой мислиш, че стои зад всичко това?
Той бе нарекъл цялата история с ареста, по начина, по който беше направен „европейско упражнение”. А начинът на операцията беше наистина ужасяващо неизпипан, бърз и непрофесионален. Смеехме се една вечер и той ми обясни как ако поискат само за петнайсет минути ще ме арестуват в този момент, спрятайки ми мероприятие, че съм го пребила – аз /?!/, че дори има белези от побоя и съм се разправила с държавен служител... 
За всички, които четат тези редове това може да звучи шокиращо, но не само двамата с Алексей, а и куп народ знаехме, как в България това се случва непрекъснато. Година по-късно Алексей щеше да каже в едно интервю за в. „Уикенд”, че истинските мафиоти  България са политиците и пак нямаше да разкрие кой знае каква истина, но казана на глас от него, тя щеше да шокира. И едните щяха да я отминат с мълчание, а другите – щяха да се притаят за да му отрежат главата в удобен момент.
Кой мислех, че стои зад всичко това?
Започнах припряно да му обяснявам, че доколкото знам няма политическа поръчка от високите етажи , че във Варна дори се опитат да спрягат и името на ТИМ, но това са глупости, че ... 
Не посмях тогава да му призная, че се върти и неговото име. Той ме гледаше мълчаливо, а аз пак увисвах.
Покрай мръсната история, разиграла се нататък с „мега” дознанието, започнаха и всички подмолни атаки, които целяха да повярвам, че Алексей Петров стои зад ареста на Данови, което пък трябваше да ме скара с него. Получавах съобщения от хора, на които иначе вярвах:
 “Весе, според информация на мой агент от ДАНС, основен фактор за вкарването на Данови в ареста е именно Алексей Петров - Трактора. На агента имам пълно доверие”.
Хора, за които се знаеше, че съм в добри отношения ставаха неволни посланици на внушения, които сочеха Трактора като демонът на републиката. Никой от тях не знаеше обаче, че аз бях наясно, че случаят с Весо Данов нямаше нищо общо с националната сигурност и ДАНС нямаше пръст в него. Много малко хора пък бяха посветени, че вече имах моя лична оценка за Алексей от контакта си с него.
Това бе чиста разработка на Криминална полиция и БОП – Варна и Весо си беше виновен сам заради приказките, които беше разказал на половината град. 
Информацията около корупцията на местните антимафиоти, прокурори и ченгета течеше през сито. В един момен на електронната ми поща се появи „нова звезда”. Легендира се като варненски фалшификатор, забъркан в една от печатниците, но уж всички отнесли присъди, а той не, защото имал късмета да направи сделка с високопоставен служител от службите. Разказваше ми, че познава Весо Данов и му дължи малка услуга. Дръпнал се бил от този крими свят, но демонстрираше завидни контакти и познания на улицата. 
Не ми каза истинското си име.
Пишеше умно, интелигентно, предварително ме предупреди, че такъв му бил нрава и като го хванело някакво свирепо настроение, внезапно изчезвал. Пишехме си по скайпа. Беше налудничево общуване между двама души, които не се познаваха. По-коро той знаеше коя съм, беше ме виждал, но аз не знаех кой е този мъж. Опитах се да го разкрия и по описанието, което беше легендирал се насочих към един човек, но и до днес, някъде дълбоко в себе си си мисля, че това беше проверка. 
За това колко струвам.
Илиян Кирилов – такъв беше ник нейма на виртуалния ми приятел, който  ми даваше удивителна информация. Четях, забавлявах се, но нещо ме караше да съм сигурна, че този Илия Кирилов е неслучаен пратеник, който ме пробваше. Докъде може да стигна.
Докато бях потънала с всичките си килограми, които непрекъснато със страх мерех всяка сутрин на кантара , една сутрин получих кликване от Илиян в скайпа:
 iliqn_kirilov каза: dobro utro :)
 az каза: здрасти, жив ли си
 iliqn_kirilov каза: axaxxaxaa
 az каза: хахаха
 iliqn_kirilov каза: nqma prichina da ne sym
iliqn_kirilov каза: tiho sega che shte padnesh
iliqn_kirilov каза: Galevi sa tuk
az каза: къде тук във варна
 iliqn_kirilov каза: da
 az каза: айде бе
 iliqn_kirilov каза: poznai pri kogo sa
 az каза: при кого
 iliqn_kirilov  каза: IS
 az каза: стига бе
 az каза: ти ме уби
 iliqn_kirilov каза: uslugata koqto iska ne e za nego
 iliqn_kirilov каза: a za tqh...
           az каза: е какво за тях
           iliqn_kirilov каза: snoshti se vidqh s tqh
           az каза: с галеви
           iliqn_kirilov каза: mhm
           iliqn_kirilov каза: IS vyobshte ne doide
           iliqn_kirilov каза: samo sedq v kolata
           az каза: стига бе
           iliqn_kirilov каза: e kazahme si dve dumi ama samo tova
           az каза: той луд ли е бе и тях да крие сега
           iliqn_kirilov каза: сек тел
          az каза: ок
          iliqn_kirilov каза: сложих си кирилица аз
          iliqn_kirilov каза: преди малко на лаптопа, от който с теб пиша
          az каза: е добре де IS какво общо има с галевите, синтетиката ли
          iliqn_kirilov каза: да
          iliqn_kirilov каза: и порта долу
          iliqn_kirilov каза: те имат част от варна порт
          iliqn_kirilov каза: терминал
          iliqn_kirilov каза: тои заради това се е върнал
          az каза: заради тях?
          iliqn_kirilov каза: според мен им дължи услуги
          iliqn_kirilov каза: мноооогооо
          az каза: о боже
          iliqn_kirilov каза: и те са го притиснали...
          az avomot каза: ясно
          iliqn_kirilov каза: то си ебало мамата
          az каза: ти сигурен ли си, че наистина са тука галевите
          az каза: да не изгърмиш и ти някъде
          iliqn_kirilov каза: аз снощти вззех един лаптоп само за чат с теб,че ако стане нещо да хвърлям през прозореца
         az каза: стига де, и кво стана
         iliqn_kirilov каза: с Ангел говорех
         iliqn_kirilov каза: на финала нищо
         az каза: аман от тия телефон…  а славков
         iliqn_kirilov каза: словков нищо
         iliqn_kirilov каза: по анцунг
         iliqn_kirilov каза: :)
         iliqn_kirilov каза: и със същата шапка от турция
         az каза: о боже
         iliqn_kirilov каза: те галевите едва ли тука в града ще бъдат
         az каза: е сигурно някъде в района ще се крият
         iliqn_kirilov каза: аз в началото като видях ангел, се сетих и казах на иван, че ако смята да прави някакви капани, да забрави
         iliqn_kirilov каза: и първото, което казах на Ангел е, че не сме се виждали и тои не е тука
         iliqn_kirilov каза: славков мълча човече
         avomot каза: ами да какво друго да кажеш
         iliqn_kirilov каза: сефте тои мълчеше
         iliqn_kirilov каза: не бе казах му,че ако нещо текне, че той е в града да забрави за мен
         iliqn_kirilov каза: в смисъл Ангел
         az  каза: той на ангел сигурно не му е до тебе
         az каза: и какво искаха всъщност
 iliqn_kirilov каза: паспорти
az каза: фалшиви?
iliqn_kirilov каза: да
iliqn_kirilov каза: имат забрана да напускат страната
iliqn_kirilov каза: и смятат да се изхлузят
iliqn_kirilov каза: там е работата, че ги искаха паспортите за днес сутринта...
az каза: е коой ще им ги направи толкова бързо
iliqn_kirilov каза: на такъв зор са
iliqn_kirilov каза: той ми обяснява, че имали фалшиви, обаче в бързината не могли да вземат нищо
iliqn_kirilov каза: не, бе отказах им...
az каза: чакай тел
iliqn_kirilov каза: само ще те помоля да не пишеш нищо по темата, защото в случая наистина само ИС и аз знаем, че са тук
iliqn_kirilov каза: поне близките дни да не пишеш...
az каза: ок
iliqn_kirilov каза: ок, мерси.За другите работи, които ти казвам няма проблем, за ИС които са, защото в момента много хора го портят.Но в случая с братята Г., да не ги намесваме, защото на мен нищо не са ми направили, да ти кажа не знам с какво точно се занимават.Да си се оправят
az каза: пази се, мама му стара, да не изгършим и без това не си в играта им.
Докато пишех по скайпа вдигнах Калинка главата си, а тя от своя страна вдигна ченгетата. Още предния ден в медиите бе обявено, че Гелевите ги няма и са изчезнали. Това дойде веднага след акциите, проведени в Дупница. 
Звъннах на Алексей и му казах каква информация е стигнала до мен:
- Е, сега и това ако с тебе го направим.... – ми отговори в неподражаемия си стил той.
- Ще ни дадат медали пред строя ... – разсмях се аз.
- Напиши ми всичко на един sms!
- Ти, луд ли си, то е толкова много как ще побере в един есемес?
- Нали си журналистка, ще намериш начин да го направиш в едно събщение – и ми затвори.
През това време Калинка ми звънеше и ми каза, че варненските ченгета се разшетали и имало следи, че някакъв джип късно предната вечер се бил появил по крайбржието. Повече не искаше да ми разкаже, но имало индикации,  че Галевите наистина са били във Варна.
Алексей ми звънна:
-Ти този не можеш ли да го изкараш на кафе някъде?
Как да го изкарам бе, Алексей? Той се крие пред мен кой точно
е, въпреки че подозирам кой е, ако го притисна ще се уплаши и ще прекъсне окончателно връзката с мен. А аз си пазя източниците, не искам да го губя за информация... А и да го знаех кой точно е, нямаше да го рискувам...
Докато вдигнах на главата държавата, пиейки грещия си зелен чай, внезапно се улових, че май изпращявам. Някакъв олигофрен, когото не познавам ми пише такива неща, а аз дори не съм сигурна, че това е истина, и подлудявам полицията и ДАНС. Умирах от срам и се зарекох да не вдигам повече телефона, защото си представях как ще ме нарежат като салата. И без това бях забъркала каша. Нещо в мен обаче ми подсказваше, че нищо тук не е случайно.
Около обяд обаче се стовари още един чук върху бедната ми главица. По агенциите изтече официалната информация, че Галевите сами са се явили в следствието.
Не ме оставяше усещането, че нещо се бе случило. Нещо, свързано с цялата тази кореспонденция. Нещо, което беше извън моя контрол. Алексей не каза нищо по темата повече. Агент Купър лекичко ме провокира – внимавай на кого се предоверяваш и проверяй източниците си. 
Илиян Кирилов изчезна така, както се бе появил месец по-късно. Добре, че запазих 150 - страничната си кореспонденция с него. След като се потопи окончаелно, установих, че някак си е изтрита и блокирана историята на кореспонденцията ни от скайпа му. Дори не бяха отбелязани и датите, в които е влизал или излизал. Толкова виртуозен да беше тоя крими бандит, чак не беше за вярване. 
След десетина месеца щях да прочета по „мега” дознанието как са следели и засичали по мобилна клетка Алексей Петров, но тогава още не подозирах. 
Подозирах него. И понеже съм седмаче все ми се искаше да стават по-бързо нещата около заковаването на корумпираните ченгета. Ужасяващото ми заграждане във Варна предстоеше, а всички се опитваха да ми обясняват каква гад е Алексей Петров. 
В същото време в ареста Весо Данов бе притиснат в ъгъла. 
„Алексей,
Пиша ти, защото ме поставят до стената. 
Страшно ми е важно да знам късчето от пъзела с твоето име. 
От 20 дни хора, близки до президента ежедневно обещават на Весо да го извадят от ареста. Първо беше под “домашен арест”. Всеки ден отлагаха за утре с безумни обяснения. Нищо повече не знам за човека, който урежда нещата чрез наблюдаващия прокурор от ВКС, освен, че е жена и се нарича М. Близка е до някякъв Н., който пък бил президентски съветник.
В момента, в който се чу, че сме готови да дадем пресконференция по случая, към Весо натиска се промени изключително.
В четвъртък той ми се обади и ме накара да отменя пресконференцията, тъй като въпросната жена му казала, че е говорила с главния прокурор и той казал, че ще го пусне в сряда /12 ноември/. Говорила е директно с Весо в ареста по телефона и му е поставила условия – да си затвори устата, да не говори нищо, след като бъде пуснат да замине от Варна и да изчезне за известно време. Второто условие е, да спра пиша в сайта срещу ДПС и изобщо срещу корупцията, за която пиша във Варна. Обясненията, които е дала на Весо и които той ми предаде ми се сториха глупави и абсурдни – като това, че главният прокурор казал, че като пуснел него, трябвало да пусне и Славков, защото щяло да има натиск и за него, и изобщо някакви хави от “Хиляда и една нощ”.
Днес на съпругата на Весо други хора, отново, свързани с президентския лагер, които обаче не ми казват кои са, също са поставили условието Весо да мълчи и аз да спра да пиша. Като излезел Весо, с него щяло да има и разговор на “четири очи” и трябвало да изпълнява това, което му се каже.
Някой се страхува не точно от това, което ще говори Весо, защото той нищо по-различно не може да каже от това, което вече написа в писмото от ареста и за корупцията в полицията, а от това статуквото във Варна да не бъде променено. В момента, в който се чу ще има пресконференция и започна този политически рекет.
Весо в абсолютно неизгодна позиция, той първо няма цялата информация отвън за да направи точния анализ и второ, цената е свободата му, за която очевидно е готов да плати всичко. Казах му да мисли, опитах се да го накарам да не се подава на евтини манипулации, но ударих на камък.
Някой във Варна иска цялата това червиво блато от навързани полиция, съд, прокуратура и община да остане непокътнато до изборите. И сега се играе на тънката струнка на Весовата уста и на моята.
В сайта си аз за пчелички и фолк-звезди няма да пиша. Сега обаче съм притисната до стената от някакви гадове, които ми показват, че ще ме смачкат и, че очевидно съм луда, че съм тръгнала срещу смазващата им машина.
Единствената ми надежда беше, че ти и вие не сте в тая мръсна игра. Мислех, че като по накакъв начин ви помагам, нещо добро ще се случи за да направим поне опит да разплетем това змийско кълбо.
На финала стана така, че нямам защита от никого и ако не спра, знам вече какво ме очаква. 
Никой засега не си показва лицето за да застане срещу мене и като се рекетираме, поне да го направим очи в очи и със свалени карти на масата. 
Честно да ти кажа, не знам какво да правя. От една страна знам, че нямам никакъв шанс срещу тази отвратителна машина, от друга – съм бясна и не искам да капитулирам, спирайки сайта или спирайки да пиша за мръсните типове във Варна. 
Сицилианска примка.
Искренно се надявям да не си вътре в този лагер. Но заслужавам да знам поне какво се случва. Лъки също е много притеснен. Оказа се, че работим за вас, а никой не дава пет пари за нас.
В сряда прословутите “президентски” “благодатели” трябва да си свършат уж работата за Весо. С условието той да им бъде заложник. Лошото е, че с мен ще се справят по-трудно. Вероятно Весо сега ще ме умолява да спра всичко заради него, аз обаче няма да спра.. А ти знаеш, колко е лесно да ме спрат с всички други средства, нали?
Бъди здрав.”
Алексей ми звънна от Япония. Беше на някакво съзтезание. Хвана ме на улицата и сред шума от автомобили, успя да спре крясъците ми:
- Спокойно, запази хладнокръвие. Толкова ли лесно се поддаваш на провокации? 
Не се поддавах. Но аз бях срещу дулата им. Войната във Варна тепърва започваше. 
Година по-късно по време на изборите и след тях Мария Друмева направи две интервюта с мен. В тях ме питаше за Алексей Петров. Дадох и моята позиция за него:
„Алексей Петров е хиена. И продължавам да твърдя, че струва колкото целия ДАНС на квадрат. Той има уникални качества и целия митологизъм, създаден около личността му, не е случаен. Алексей е бил перфектен агент на прикритие години наред и това, че днес голяма част от хората продължават да го наричат мутра е само признание за това как успешно се пъхал там, където му е било работата. В ДАНС обаче е пълно с мушмороци, които все още от самото създаване на агенцията не могат да работят като един отбор. ДАНС стана един механичен сбор от спецслужби на лица, които години наред работеха безметежно в контразузнаването например, и които по цял ден се чудеха кой неудобен за властта да изработят и от това да направят пари. През всичките си години на журналист имам преки впечатления от този тип спецченгета, които бяха превърнали спецслужбите в ЕООД-та и еднолични търговци и пишеха „разработки” за всеки, който трябваше да бъде ударен поръчково. Алексей Петров има едно огромно преимущество – бил е навсякъде – и спецслужбите, и при баретите, и в подземния свят, а това не е школа, това е абсолютен университет. Няма по-голямо училище от улицата. Точно Алексей Петров знае как да удари там, където трябва, за разлика от някой костюмиран агент, който никога не е помирисвал бандит и ходи по кафенетата с тефтер в ръцете, и записва като малоумник сведения от агента си от кримиконтингента, при положение, че през кафенето минава половин Варна...
Дори и да имам основанието да кажа, че Алекей Петров ме е прецакал, винаги ще бъда благодарна, че се срещнах с него, защото от него можеш да учиш в движение. И да се възхитиш на начина, по който те е „завъртял”. Човек трябва да умее да уважава противниците си. Алексей Петров „без маска и грим” сигурно е мистериозен заради сложната си биография, но пак ти казвам, той е хиена, готова за скок... Алексей Петров е класен играч. Какво значи задкулисен? Той е човек на спецслужбите и е напълно нормално да не подскача в „Денсинг стар”. Ходовете на такъв човек са тихи, хладнокръвни и на моменти упойващи. Алексей Петров не е Демби, нито някой селски бандит, който е решил да си поиграе на спецченге. Уникалността на Алексей Петров е точно тази, че никой всъщност не знае истинската му роля. Знаят само онези, които са в тези спецписти и когато тези хора са свързани с могъщите корупционни схеми на олигархичния – политически кръг, правят най-елементарното – летендират, че е бандит, убиец, контрабандист и някакъв смешко, който се мотае като муха без глава в ДАНС. Като се пусне това на обществото, което няма как да е навътре в истинската информация, сатанатизирането е готово. А това сатанатизиране понякога е умишлено търсено. Сега ще ти кажа нещо, което знам - в спецслужбите ползват цял екип от т.нар. криминални елементи, бандити, мафиоти, или както искаш ги наречи. Тогава, когато имат нужда, тези хора са на разположение, но не за да убиват и да трепят, както сега би казал някой като ген. Атанасов, а в полза и на европейските спецслужби. Това не са типичните информатори и агенти. Тези хора работят практически с умения, които в определени области са наистина удивителни, и които са впрегнати в името на държавните интереси. Ако обаче това т.нар. условно „звено” излезе някога на бял свят, нали се сещаш какъв вой ще настане, че мутрите нарочно са вкарани в службите?...
Това, че познавам Алексей Петров, не означава, че си говоря често с него. Даже напротив. Аз много люто се карам с Алексей Петров. Бъдещето му, според мен, не е сакрално зависимо от това дали ще остане в ДАНС, или не. Сложна задачка е за тези, които го целят. Вън, или вътре, той е противник, с когото си длъжен да се съобразявяш. И със сиурност, онези, които трябва, ще го усетят на гърба си. Нямам идея дали Алексей Петров играе шах, но той разигра такава виртуозна шахматна партия по изборите, че и днес матът продължава да дрънчи в нечии глави, включително и на някои, които се изживяват като победители. И за ужас на ген. Атанасов и Костов, които разпространяват мълвата, че ДАНС била загубила доверието на чуждите спецслужби, че чак и Цветанов им приглася, Алексей Петров се ползва с рамо от там. И още нещо – преимуществото на Алекесей Петров е, че той не ламти за слава, пиар и светлината на прожектора. Той е надскочил суетата и знае, че е важно работата да бъде свършена, а това, че ще те разпнат и оплюят след това, а други ще си окачват лаврите, е в реда на нещата. Нещо като във филмите – измислените фигури са за пред Бареков, истинските усмихнато пушат пура и гледат по телевизията, онова, което са режисирали. В спецслужбите е така – колкото повече роли и лица имаш, колкото повече хората те легендират за такъв, какъвто не си, е по-добре за теб. И за работата ти”.
.Сдъвкаха ме за тези думи. Във форума на сайта знайни и незнайни ме псуваха и ругаеха, че едва ли не правя свирки на Алексей Петров. И глупашки вярваха, че точно Алексей ми дава акъл какво да пиша.
Истината нямаше нищо общо с това. 
Алексей изобщо не подозираше за тези тези интернюта. Не ми се обади нито веднъж за да коментира какви ги плещех. Впрочем, той никога не си позволи да ми оказва някакъв натиск, или да ме моли да пусна това, или да спра онова. 
Една вечер се скарахме. Всъщност, аз му виках ядосано. Той дърпаше упоително една пура и присмехулно наблюдаваше как все някога ще ми мине ядът. Вбесена му обяснавах как за нищо не става техния лайнян ДАНС и как месеци наред не можаха да направят нищо по „модела Варна”, от който твърдяха, че са втрещени. 
Нещата не стават така бързо, както ти си мислиш. За Драшков и
кръга му трябваха осем месеца... – Алексей изспускаше дим в лицето ми.
Айде, моля ти се.... – пенех се – За Яне може всичко, нали?
Рекне нещо и вие хуквате като изоглавени! А спри го тоя Яне, бе, то и аз съм луда, ама той съвсем ...
Алексей се разсмя и направи жест с ръка:
Аааа, на кантар сте... Плюс това Яне ми е сърдит и изобщо не
съм го виждал. Той смята, че понеже се познаваме с теб, аз те карам да пишеш срещу него в сайта...
В тази държава около всеки, който пиеше питие с някого, витаеха
безумни легенди. Всеки мислеше, че някой кара някого да пише нещо срещу него. Живеехме в  един пошъл интригантски филм, в който докато стигнеш финала, изобщо не можеш да вденеш откъде е започнало всичко.
Само подозирах какво наистина правят ДАНС по случая за „модела Варна”. Алексей никога не си позволи да ми даде информация. С времето обаче наредих цялата картинка на пъзела.
И докато в един пристъп на безсилие си го изкарах на Агент Купър, побърквайки го по телефона, че накрая ще го смачкам тоя Алексей Петров, само да ме е излъгал, той ми отговори простичко:
-За Трактора не си права, той е единственият мъж в целия пиклив ДАНС.
Тепърва ми предстоеше да се убедя, че е така.

 




                             „Мега” дознанието, Лъки, ДАНС 



Ако човек не се гмурне в най-дълбокото, никога няма да разбере механизмите на случващото се и ще остане на нивото – нагазил само до глезените в морето на вестниците, където щеше да прочете всичко друго, но не и истната.
Той беше от „лошите”. Но всичките „добри”, с които се срещах нямаха нищо общо с честността му, достойнството и справедливостта, на която беше способен. Беше ми дружка от години.
Тогава кои бяха „добрите” и кои „лошите”?
Сигурно и двамата копнеехме един по друг някъде дълбоко в душите си, но скалпелно бяхме наясно, че мисията на връзката ни в този живот е друга – бяхме просто сродни души. И се учехме един друг на уроци.
- Не прави резки движения. И не рискувай. Ти си луда и безрасъдно храбра, но не се вързвай ако те викат някъде, ако искат да те набутат в някакви ципии. Играеш страшна игра, внимавай!
Припряно и нервно му отговорих, че не съм вчерашна. Той се впери в мен недоверчиво:
- Да бе, да бе – да, нали те знам какъв балък си! Сега ако искаш да извадиш истината на бял свят, трябва да изиграеш и спецслужбите, и мафията, и тия мишки от прокуратурата, и полицията от Варна, които са миризливи продажни рушветчии. Ако си добра актриса, ще успееш, ако не си Мата Хари – ще те премачкат. 
Ако някога напиша книга или сценарий за това какво се случи във Варна през последната година, сигурно там, в Холивуд, където си смучат от пръстите шпионските сюжети, ще си изядат топките от яд, че тук, в този град  всичко това бе реалити. 
В този филм имаше много страшни и скандални епизоди, но най-шокиращото бе, че се случваха на живо.
На следващия ден след среднощната ни среща с комисар Митко Димитров, Варненският окръжен съд постанови най-тежката мярка задържане под стража на Весо Данов и синът му. Аргументите на съда бяха, че има достатъчно доказателства, които установяват обвиненията за участие в организирана престъпна група, създадена с цел да върши престъпления за склоняване към проституция. Освен това в съучастие със сина си Христо Данов, Весо е заплашил Николай Тодоров – Киреча да му даде 2000 евро. Третото обвинение гласеше, че от 8 до 12 септември 2008 година Веселин Данов е получил на два транша парични суми от по 1000 лв, знаейки , че са придобити от престъпна дейност.
Съдебното заседание се води при закрити врати. Дознанието бе под № 333 и включваше като обвиняеми Весо, синът му Христо, Асен Живков – Азиса, Ивайло Иванов, Симеон Симеонов – Монката и Петър Петров – Полицая. Момчетата бяха задържаните в кафето на бензиностанцията на OMV в Аспарухово. Данов бе обявен за „бос на мафията” за три дни – от 8 до 12 септември 2008 година.
Пред съда, Весо викна към медиите, че е невинен и зад ареста му стоят Веско Жеков и Иван Славков, които били истинските босове на  проституцията във Варна. Забраниха му всякакви свиждания, достъп до телефон и всички възможни права като арестант. В първите дни в следствения арест той наистина нямаше телефон, по-късно обаче ще да  превърне килията в телефонна централа.
Чрез съпругата си, която беше ситуирана като негов защитник и в това качество имаше право на свиждане, Весо ми прати дълго писмо с молба да го публикувам: 
„Здравей Весе, забраниха всякакви свиждания и всякаква кореспонденция и обаждания по телефон от ареста. Потресен съм от писанията във вестниците! Това, което сега ти казвам е пълната истина! Знам, че хората няма да повярват на това, което ще разкажа, но аз се обръщам към Главния прокурор, към ДАНС, към всички с една единствена молба – да бъда разпитан пред детектор на лъжата, но пред него да застанат и тези изчадия, които ме обвиняват. Ако излезе, че лъжа, влизам доброволно в затвора! Много ми тежко! Тежко ми е заради жена ми, чийто живот съсипват тези гадове!
Ти знаеш как започна всичко. На 6 септември с теб, жена ми, Марин и две наши приятелки седнахме да вечеряме в “Старо село”. Там всички вие видяхте как се ядосах, когато разбрах, че Близнаците на Иван Славков са заплашвали сина ми. Тук искам да обясня на хората, че проституцията във Варна от 20 години се държи от Веско Жеков. Същото е и с наркотиците от 5 години. Негов покровител е Иван Славков, който е шефа. Това мисля, че че във Варна го знае всяко хлапе. Друго важно нещо е, че мен преди месец по телефона ме заплашиха с убийство и аз се жалвах в МВР. Казвам го, защото от този момент аз знаех, че телефонът ми се подслушва! Така и МВР хвана този, който ме заплашваше и наказанието беше да го предупредят. Аз от тази вечер, за която става дума, и бяхме в “Старо село”, до 12 септември, когато ме арестуваха все съм говорел по моя телефон, защото нямам от какво да се тревожа, че ме подслушват. Ти видя, че бях побеснял. На другия ден от непознат номер, завършващ на 042 ми се обадиха. Казаха ми, че са Близнаците и искат да се видят с мен. Отидох на среща в “KFC”. Отидох сам и ги чаках. Обадих се на техния номер и те казаха, че идват. Дойдоха трима. Аз до този момент никога не съм разговарял с тях. Те ми казаха, че охраняват офиси и компаньонки. Казаха, че половината пари дават на Иван Славков, но той ги бил измамил с нещо и сега не са в добри отношения. Помолиха дали мога да им осигуря охрана, за да се защитят от Иван Славков. Казах, че това може да стане, ако не се занимават с наркотици. Накрая се разбрахме аз да намеря петима души да ги пазят, като ставаше дума само за охрана.Те имаха конфликти с много хора в града и ме помолиха да им помогна. Това, което направих е, че говорих с враговете им и ги посъветвах вместо да се бият, да се разберат. На другия ден ми се обадиха да се видим. Аз бях на рожден ден семейно в “Ракитника”. Те дойдоха пред къщата и аз излязох. Там им казах, че съм пратил хора да говорят с враговете им, защото с тях не се познавам и те пак поискаха охрана от 5-10 души. На тази среща аз казах на Близнака /аз съм говорил само с единия от двамата и не знам името му, кой от двамата е/ вместо да се занимават с глупости да започнат бизнес с недвижими имоти и да изкарват честни пари. Аз глупакът мислех, че ще имаме колегиални отношения! Аз нямам хора, които мога да предложа за охрана и споделих с мой приятел Марин Янков, че търсят охрана. Той каза, че негов приятел – Веско е шеф на “Спартак” – охранителна фирма. Разбрах се с него в четвъртък да направя банкет в “Морски блян”, на който поканих Близнаците и охранителите. 
Близнака каза, че ще дойдат 15 души. Аз отидох, купих агне, пържоли, салати и ги занесох в заведението. На обяд потърсих Близнака да го подсетя. Той каза, че пътувал за София и помоли да отложим банкета за петък. Така и направихме. В петък наобяд му звъннах да го попитам в сила ли е уговорката. Той каза, че тъкмо щял да ми звъни. Искал да ме види, а вечерта щели да дойдат. Бях със сина ми и той ме помоли да отидем до Вятърната мелница – там има магазин за джетове и бъгита. Отидохме и пак ми звъни Близнака – каза, че че е пред офиса. Тръгнах за там. Аз влязох в офиса с Близнака, а синът ми отиде да паркира колата. Близнака ми каза, че хората, с които аз обещах да го сдобря били тормозили негов човек. Проверих и ми казаха, че това не е вярно. Той ме попита мога ли да помогна да охранява и да събира пари от друг човек, който не познавам лично. Аз го попитах как работят те изобщо във фирмата им и той взе да ми обяснява колко пари получавал. Излезе, че той щял да взима “огромните” 375 лева. Тогава аз му казах, да не се занимава с глупости и ако трябва аз ще му дам тези пари. Той се зарадва и взе да ме прегръща. Там беше и секретарката ми в офиса. Той извади едни пари и ми каза, че Пейо бил събрал тези пари и иска да ми ги даде. Преброих ги – бяха около 900 лева и му ги върнах, като направих жест с ръка, че не ме интересуват. Той ги взе, стана, тръгна и излезе. После зави и ги остави отвън на прозореца. Аз тръгнах да го настигна. В този момент нахлуха полицаите и ме тръшнаха на земята в офиса. 
Сама знаеш, че нищо не намериха в офиса ми. Мен ме обвиняват, че съм рекетирал Близнака със сума от 2000 лв. на месец. Обвиняват ме, че от 8 до 12 септември съм организирал група да се занимава с търговия на робини и пране на пари в размер на 2000 лв. Излезе, че до 8 септември във Варна не е имало проституция и сега след 11 септември вече няма. Разбери, ГАДНО МИ Е! Всички медии пишат идиотщини по мой адрес. Защо никой не каже, че Иван Славков, Веско Жеков и взвод корумпирани ченгета държат наркотиците и проституцията от 10 години! Сега аз лежа без вина, а другите продължават бизнеса си!
В обвинението ми е написано, че съм организатор на група, занимаваща се с трафик на жени! Излиза, че на 8 септември съм се запознал с Близнака, след това се виждам за три дни още два пъти и без нищо да сме се уговорили започваме да изнасяме женска плът. По-голяма глупост аз не съм чувал. Единствените проститутки и сутеньори, с които съм говорил някога и съм виждал са Иван Славков и Веско Жеков. Освен това императивно в тълкователно решение на Върховния съд се казва, че за да има организирана престъпна група, то тя трябва да действа продължително във времето, а не 3 дни. Да не говорим, че аз от години не съм напускал България, а камо ли с проститутки. 
Във всичките ни разговори той ми обяснява откъде и колко пари взимат. Ако аз съм ги организирал, нали аз ще му обяснявам, а не той на мене. Никога не съм насилвал Близнака, или който и да е, за каквато и да е. Това си личи и по приятелския разговор, който водя с него и който разговор е записан.
Писаха, че освен мен и синът ми имало и други задържани. Аз нямам абсолютно нищо общо с тези хора и никога нищо не съм получавал от тях, или друго! Близнака винаги е казвал, че работи с много полицаи. Аз от своя страна съм му казвал, че скоро във Варна ще има друг началник – мой приятел и той ще помогне да ги пазим от хората на Славков – който между другото ходи 8 души охрана. Това, разбира се, беше лъжа от моя страна, но исках да ми каже кои са неговите покровители. Знаеш, че с теб имахме среща в София с висш държавен служител, когато единствени ние с теб имахме смелостта да кажем официално кои са престъпниците във Варна и с кои полицаи са свързани. Знаеш, че тогава на срещата ме помолиха да вкарам мой човек сред тях. За това бяха и общите приказки с Близнака, затова, че трябва да им се уреди човек, който да ги пази. Ти беше първата, която отнесе информацията до директора на ОДП – Варна за тази група от хора. Резултатът е ясен. Групата от мутри и ченгета се събра и спретна този заговор срещу мен. Сега във Варна Иван Славков, който е главен организатор на всичко и е пазен от висши ченгета и магистрати продължава да командва наркотиците и търговията с плът, а аз съм в ареста. 
Нека ако има все още честни полицаи и прокурори, необвързани с БОП – Варна, които работят едната част от тях за Славков, да дойдат и да видят как са истинските неща. А теб те моля да сигнализираш и Европейския парламент за симбиозата между полицаи и бандити във Варна. Моля и съответния висш държавен служител да каже, че ние с теб наистина имахме среща в София, на която дадохме материали за това какво става във Варна и наистина от мен се искаше в тази група на Близнаците да внедря човек, което и направих и този човек беше в София на среща с човек на ДАНС в понеделник 8 септември. На всичко това се дължат и част от разговорите, които съм водил с Близнака. 
Невинен съм по всички обвинения. Тук искам да кажа, че аз наистина съм много болен и години съм лежал в болница от сърце, освободен съм заради това и от военна служба, имам двустранна дискова херния, бъбречно заболяване и това всичко е доказано! 
Аз не искам да въпрепятствам разследването. Напротив! Няма да искам никакво споразумение, а ще се боря докрай да изчистя иметото. Затова и като ми стана лошо в залата отказах лекарска помощ. Не желая да се моля на хора, които искат да ме убият физически! Искам само съда да ме постави под домашен арест за да мога да се лекувам. Къде да бягам?! Семейството ми е тук и ме познава цяла България.
По второто обвинение ме обвиниха, че съм искал рекет от човек, когото аз не познавам и никога не съм се виждал или говорил с него! 
Чрез afera.bg се обръщам към вас, уважаеми медии! Вие сте четвъртата власт и ви моля, не търсете евтина сензация и не преписвайте това, което ви подхвърлят пресцентровете на МВР и други инстанции, а ви моля да извършите ваше независимо журналистическо разследване. Ето, аз предлагам да се види кое е истина и кое не. Нека във ваше присъствие да ми направят тест с полиграф. Нали уж и обвинението търси обективната истина? 
Ако там излезе, че аз лъжа, ме довършете, но недейте предварително да слугувате на продажни ченгета и мутри като ме оплювате навсякъде. 
Заявявам най-отговорно – нищо от така повдигнатите ми обвинения не отговаря на истината! Просто съм жертва на заговор за да отвлекат от себе си вниманието хората държащи проситуцията и наркотиците в града!
Оставям живота и честта си във ваши ръце.”
Много по-късно сред томовете на „мега” дознанието ще изскочи и едно СРС на разговор между Светлин Иванов – Близнака и Иван Славков, в който Славков ще каже на Близнака след ареста на Весо Данов: „Данов нека се прави на шеф, така поне ще ми изчисти името”. Истинският бос на мафията пък Веско Жеков, както е обявен за издирване, в момента, в който се извършва акцията  в офиса на Весо Данов, стои на отсрещния ъгъл и наблюдава, нахлупил шапка. Доволен е и дори кимва на приятел на Весо, който го разпознава. „Издирваният” е на пет крачки от полицаите, завардили иначе района.
В ареста скалата на душевното състояние на Весо подскачаше стремително в краните си точки. От нахъсване да се бори докрай, до ужасяващи депресии, в които потъваше и се разтапяше като захарен памук на клечка. Здравословното му състояние наистина не беше добро, а и с времето в отвратителните условия на ареста, хроничните му болежки го събаряха необратимо. Особено отворената му фисура, която беше истински ад.
В ареста можеше да се вкара всичко. 
Лъки бе виртуозен в идеите как да бъде вкаран мобилен телефон така, че никога да не бъде открит. После горчиво обаче съжаляваше, че е дал в ръцете на Весо взривоопасно оръжие, защото да дадеш на Данов телефон, това означаваше само едно – да му дадеш кама, с която да си направи харакири. Преди това обаче можеше невинно „да заколи” и други, без дори да се усети, че го е направил.
За парлама охраната намери един –два пъти телефона му, но през всичките десет месеца в арестта, Весо бе оставен да комуникира абсолютно безпрепятствено. Ченгетата удряха дюшеш, слушайки всичко, което говореше по цял ден по телефона. Никой не беше в състояние да убеди Весо да спре с тези телефони. „Ама аз какво говоря – само за ебане и глупости!?”, невинно контрираше той. 
Истината бе обаче, че не само цяла България, но и целия свят  разбираше с кого какво обсъжда и замисля. 
Така и до финала го оставиха въоръжен с телефон. Неговото най-пробито болно място.
Прокурор по делото беше заместник – окръжната прокурорка и говорител на Окръжна прокуратура – Варна Стефка Якимова. Стефка минаваше за любимата прокурорка на антимафиотите, начело с шефа им Емил Михайлов. Всички „симбиозни” акции минаваха през нея. В съда търпеше кроше след кроше. Съдиите под сурдинка беснееха, че заради пробитите и дознания, после медиите ги заклеймяват, че „ги пускали”, но истината бе печално трагична – делата бяха толкова нефелни откъм доказателства, че трябваше да бъдеш не съдия, а джелат, за да осъдиш някого - просто, ей така. „Успешните” дела на Якимова завършваха със споразумения и не стигайки съдебните зали, покриваха непрофесонализма, с който бяха подготвени. А споразуменията бяха задължителната спасителна вратичка, защото единствено във Варна важеше неписаното желязно правило – вкарат ли те в ареста, лежиш една година. В съда не се гледаха толкова дела, колкото „мерки за неотклонение”. Номерът бе след година в ареста да те смачкат психически, да те докарат до сделка и договорка, сключвайки споразумение и така в съдебните зали не се чуваха скандалните факти около куп разследвания. А обвиняемите в повечето случаи взимаха смехотворни присъди.
Стефка работеше плътно с ченгетата. 
Във Варна се случваше и друг ужасно странен прецедент – точно висши ченгета успяваха да ръководят в сянка отделни, иначе „независими” прокурори и така „симбиозата” с мафията, на практика бе узаконена перфектно. Стефка Якимова бе и прокурорката, която получи  награда от МВР пистолет по предложение на комисар Димитров „за доброто й взаимодействие с органите на полицията”. 
Познавах Стефка покрай някои от делата, които следях. Няколко пъти пихме кафе, засичайки се при прес-аташето на полицията Калинка. Стефка правеше впечатление с мъчителното си насечено и отблъскащо диалектно „дар-слово” и на второ вглеждане в нея нямаше как да не усетиш, че има някакви дълбоки механизми на комплекси, които избиваха ярко и в самия и маниер на поведение. Беше странно, но Калинка ми разказваше, че непрекъснато плаче и истерясва, ако чуе нещо за себе си, което не и харесва.
Покрай Калинка обаче имах и втори „грях”, защитавайки Стефка в един кризисен за нея момент, когато я наричаха „Стефка – Кенефка”. Случи се покрай една моя критична публикация в сайта във връзка с бавенето на делото за рухналата козирка, която уби студентка във Варна. По случая работеше друга прокурорка - Антоанета Генчева, но незнайно защо във форума яростно нападнаха Стефка. „Кенефка” бе най-слабото определение за нея. Пишеха очевидно магистрати, които се подвизаваха в кухнята на прокуратурата и властта, но аз я защитих, защото и до днес не смятам, че можеш да атакуваш един човек с лични аргументи от рода  дали е родил дете, или не, и с кого си ляга. Нещо повече – със съдействието на шефа на ОДП – Варна даже бяха „разкрити” и онези, които бяха ругали по Стефка. Някои от тях се оказаха служители на Министерски съвет. 
След затягането на примката около бопаджиите, които въртяха бизнес с мафията, Стефка плавно започна да се дръпва от тях, благодарение на юздата, която и сложи шефа на ОДП – Варна Митко Димитров. На практика Митко замени антимафиотите както в териториите им, така и си приласка любимата им прокурорка. Стефка го гледаше в очите по пресконференциите като влюбена ученичка и свенливо навеждаше очи, когато Митко я хвалеше.
По-късно щях да разбера от първа ръка как още в същия ден на ареста на Данов, Стефка и Митко са започнали мръсната игра по острието на бръснача на закона.
Седмица след задържането на Весо, лъжата на Митко от разговора в колата, че сега трябвало тепърва да започват отново активното си мероприятие срещу Иван Славков, се спука като цирей на фундаменталното му чело. Пак в петък, в същия час, варненските ченгета атакуваха автосалона на стадион “Спартак” – “Барет”, собственост на общинския съветник от ДПС Иван Славков. Арестуван бе управителя Свилен Николов – Гущера като се прави тараш на цялата документация на фирмата. Открит бе и тефтер с описани суми, за който по-късно пресилено нафукано щеше да се твърди, че обозначавал парите, които отчитали проститутки.
Два часа обаче преди акцията, Иван Славков отпътува за Турция заедно със съпругата си. Официалният мотив за духването на Славков към Турция бе спряган със строителен обект и бизнес с труските му партньори от общата им фирма “Бозбей инженеринг”. В същата фирма Иван Славков бе съдружник и  с Янко Колев – Каратиста. По-късно като довод за излизането му от страната щеше бъде посочвана и планирана безкръвна операция на жлъчка в Турция.
Очевидно обаче Иван е предупреден за акцията и придвидливо напуска България. Иначе няма как да се вържат думите на шефа на полицията Митко Димитров, който твърди, че той е на актино меропртиятие от три месеца, което задължително би трябвало да включва и СРС-та. Митко обаче щеше да лъже нагло и нататък, защото в края на „мега” дознанието щеше да се окаже, че за разлика от останалите Иван Славков ще има най-малко, да не кажем хич, СРС-та. След дъжд качулка ОДП – Варна изпраща депеша до всички гранични пунктове, че при влизането на Славков в страната, той трябва да бъде задържан.
Последният ми разговор с Иван бе по телефона, когато двайсетина дни преди задържането на Весо го попитах какво общо има с Близнаците, които въртяха дрога и проституция, и с които се свързваха името му. Той ми отговори:
- Познавам много хора  в този град. И ти познаваш всякакви лица, това означава ли, че си свързана с тях? Тези, които трябва да знаят, знаят, че нямам нищо общо с тези неща. Кълна се в децата си, че нямам нищо общо с това!
Всички от улицата знаеха, че Иван е скаран жеското с бившия си ортак Веско Жеков. Според системата ДАКСИ обявеният все още на издирване Веско Жеков бе съдружник с общинския съветник от ДПС Иван Славков във фирмите “Варна 1”, занимаваща се с неспециализирана търговия на едро с хранителни продукти, напитки и тютюневи изделия, където двамата държат по 33,3% заедно с Живко Кръстев. Жеков и Славков са съдружници и във фирма “Гея трейдинг” с предмет на дейност търговия на дребно с автомобилни горива и смазочни материали, където държат по 50%. Славков имаше съдружие и във фирмата “Хил билд”, занимаваща се с общо строителство заедно с Янко Колев, известен на улицата като Янко Каратиста. Самият Янко пък има фирма “Кар-тел 2007”, занимаваща се със строителство. С него, с турската фирма “Бозбей иншаат туризъм Санаи Ве Тиджарет”АД и с турският гражданин Екрем Памук, Иван Славков е в съдружие и в общата фирма “Бозбей инженеринг”. Славков държи и фирма “Скалинит – И”, регистрирана в Кърджали, с предмет на дейност горско стопанство и дърводобив. Под името “Барет”, наапомнящо барети, е регистирана и фирма за продажба на облекло, където Славков е съдружник с Живко Великов. Общинскияят съветник от ДПС Иван Славков управлява и ФК “Спартак”, в чийто управителен съвет е и общинският председател на ДПС във Варна Янко Станев. Самият Веско Жеков пък има няколко фирми, занимаващи се с ресторантьорство, търговия на дребно и общо строителство.
Докато Иван е в Турция, Близнаците продължават да шетат из Варна в пълна „симбиоза” както с ченгетата, така и с мафията. Никой все още не е напълно наясно с тяхната роля, с времето обаче митологията около Близнаците катастрофално ще рухне. И ще стане ясно като бял ден, че не са нито агенти на ДАНС, за каквито се легендират на моменти, нито безценни агенти на полицията. Основната фигура от тях – Светлин Иванов – Близнака ще се опитва да играе една тарикатска игра, в която чрез полицията да разчиства терена си на улицата. И ще впримчи в лепкавата мръсотия прокурори и висши полицаи. Това обаче предстоеше.
“Sreshtata snoshti beshe s dvamata tashaka na Ivan, razbirai bliznacite. Doidoha s edna torba pylna s pari i poiskaha da q vzema i da gi prebroq, po tehni dumi 50 bona. Obshto vzeto kazaha, syshtoto kakto i drugiq koito iskashe usluga za Slavkov, samo che tozi pyt za da ne si mislq che me budalkat im kazal da mi dadat parite. Kazaha da sym vzemel torbata, vytre osven parite imalo i obqsnenie tochno kakvo da pravq.  Otgovorih im che nqma da stane, dokato lichno ne se chuq s obshtiq ni poznat, a shtom e tolkova na zor, i te podyrjat vryzka s nego, da se svyrjat na momenta i da mi dadat da razgovarqm. Edniniq, mai Krasen, se poiznervi i kaza, ti lud li s,i nevyzmojno e, I napravo  mi zapovqda edva li ne da sym vzemel torbata i da sym se mahal.  Vikam mu kak taka bez da znam kakvo tochno shte pravq da si sloja glavata v torbata.Dvaмаta mylchaha. Kazah zabravete  i si trygnah. Mnogo me poblazni da razbera kakvi sa tochno "ukazaniqta" v torbata, ama se sprqh..
De da znam, az razsujdavam elementarno i gledam da ne mislq za nai loshite varianti, ama v sluchaq mai dobre napravih.Znam li na izhoda na mqstoto kadeto se vidqhme dali nqma da me spryt i cqlata rabota da e edin kapan. Struva mi se obache, che bqha izplasheni i seriozni, no na men ne mi se riskuvashe.Dylgo obikalqh da vidq dali nqkoi ne  e zad men. Nakraq otidoh na hotel”.
Докато научавах какво точно правят Близнаците чрез моите информатори, Иван не обмисля вариант да остане дълго в Турция. Въпреки че е уговарян да се потопи задълго там от свои близки приятели, които анализирайки как кашата във Варна започва да заприличва на търлюгювеч и никой не действа според доказателства, а според интереси, той решава категорично да се върне за да „чисти името си”. „Никой не успя да го разубеди да не се връща. Ще се върна да си изчистя името, и това е.”, довери ми по-късно негов приятел.
В историята с Иван Славков има и още едно изключително знаково обстоятелство, което никой няма да подозира, и което научих далеч по-късно от мой приятел от разузнаването. Преди време към Иван проявява изключително настоятелен интерес турското разузнаване МИТ, искайки да го вербува. Иван обаче се дърпа и категорично отказва. „Като знам как действат МИТ, колко здраво разузнаване е и как лесно не се отказват, нищо чудно, цялата история, която се случва с него съвсем да не е случайна!”, намеква ми разузнавачът. Заместник – директорът на ОДП – Варна Диян Нанов също изиграва ключова роля във врътката с Иван Славков. Впрочем, той ще се пази в дълбоката сянка докрая на „мега” дознанието, но няма да прекъсне контакта си с Близнака Светлин. 
През това време ние с Лъки славно работехме на тихия фронт.
Лъки бе моят подарък от Господ. 
Беше едва на 23 години, но удивително разби всичките ми представи за „виртуалното поколение”, както го наричах. Умен, с бърза мисъл, с железен характер, оправящ се от 15 годишен на улицата, с нюх и хищническа предпазливост, той бе готов както за бос на мафията, така и за перфектен специален агент.
Има хора, с които веднага разбираш, че можеш да откриеш пътя до края на земята. Не знам дали някога, в някой предишен живот с Лъки бяхме братя по оръжие, но със сигурност се бяхме засичали, за да се усетим в този само с поглед.
Надраснал по някакъв странен начин годините си, Лъки бе блестящ партньор и не само ми пазеше гърба, но и ме учеше на самосъхранение, което винаги изтървах някъде зад ъгъла. Можеше да ми бъде син, но беше всичко останало – брат, партньор и сърцат приятел. Едно безстрашно момче, което никога не ме предаде.
С времето ставахме все по-близки. Пътищата, които изминахме никога не могат да бъдат описани такива, каквито ги преживяхме, но бяхме ситигнали дотам, че нямахме нужда от думите. Някой от Горе наместваше изумителния синхрон в мислите ни. На всичкото отгоре Лъки беше страхотен късметлия. Точно като мен. Двамата действахме като един самотвержен отряд за бързо реагиране в името на Доброто, което искахме неистово да възтържествува. Разликата в годините ни нямаше никакво значение. Чувствахме се като излети от един калъп – аз никога не бях напускала двайсетте си години, а той носеше един стряскащ опит, който бе присъщ по –скоро на връстниците ми.
Един късен следобед, докато пътувахме обратно за Варна заедно с Бъгси  и двамата ме разсмиваха със своите щури истории, Лъки, внезапно ме попита:
Веси, извинявай, много ми е неудобно,  ама ти на колко 
години си?
Еееее, това вече е удар под кръстта. Как можеш да ми задаваш
такъв гадничък въпрос? – иронично с присвити очи го погледнах.
Не, бе, човек, аз просто така... – смути се Лъки. 
Бъгси отзад мълчеше.
На 47. – отчетливо изрекох, абсолютно невярвайки в това, което
набързо изчислявах наум. 
Лъки наби рязко спирачките, така че главата ми отхвръкна към стъклото.
- Аре стига бе! Това не може да бъде! Бъгси, чу ли бе? – и двамата ме гледаха изумено.
- Ние лудите сме така, оставаме млади. – подчертано сериозно се вгледах в тях – Айде, карай и хич да не ти пука! – не издържах на гледката от опулените им лица и се разсмях с глас.
С Лъки редяхме картинката на мафията, която уж варненските полицаи и прокурори бяха вкарали в ареста. Мафията беше заключена в ареста пък някак трансцедентално работеше безотказно навън без да и мигне оченцето, че във вестниците пишеше, че в „най-добрия град за живеене” тя бе разбита. 
Механизмът и бе покътнат, нещо повече – този път най-важните фигури бяха поставени под полицейско-прокурорски чадър и бичеха здраво мръсни пари. Лъки, Бъгси и още няколко момчета точни като снайпери  разкриваха всяка схема, която се редеше от богопомазаните от ченгетата бандити.
Иван Славков беше посрещнат на летището от агент на ДАНС. 
Това нямаше нищо общо с легендите, които по-късно щяха да бъдат набутвани като мълва, че Славков едва ли не е агент на ДАНС, а Близнаците били направо на щат там. 
Непосветеният българин така и нямаше сетива да разбере, че спецслужбите вършат неща, които нямат нищо общо с контролирано изпусканата информация към медиите.
Знаех какво следва като се върне Иван във Варна. Знаех, че ще влезе в болница, знаех, че този номер няма да мине и ще го арестуват. 
Просто набюдавай какво ще се случи – ми каза агент Купър.
На Иван бе изпратена втора призовка от прокуратурата да се яви
на разпит. По-късно адвокатите му щяха да твърдят, че призовката не е била оформена по надлежния ред. Митко потриваше ръце, че след неявяването му на второто призоваване, той щял да бъде обявен за общонационално издирване и може да бъде арестуван, където и да бъде засечен. Никой официално не казваше  по кое дознание всъщност викат на разпит Иван Славков. Защото имаше две дознания – едното №130 – за ареста на бригадата на Красьо Дългия, другото – № 333 – за Веселин Данов и сие.
Славков влезе наистина в болница. Той наистина бе правил операция  в Турция на жлъчка. Извеждането му от болницата с белезници се превърна в истинско зрелище. Прокурорката Стефка Якимова влезе в остър конфликт със защитата на Славков и разпореди 
да бъде извършена проверка от Районния център по здравеопазване и Здравната каса за това как е бил хоспитализиран Иван. Прокуратурата яростно твърдеше, че няма данни за остро хирургично заболяване, което да налага лекуването му в болнично заведение, защитникът му адвокат Балачев обаче още по-свирепо настояваше, че прокуратурата върши абсолютен произвол.
В късния следобед на 20 октомври Иван Славков бе въдворен във върненския следствен арест. 
Задържаният за наркотрафик, проституция, трафик на хора и въоръжена организирана група, общинският съветник от ДПС Иван Славков бе пъхнат в килия №16.
Целият арест изпада в истерия. По стените на килите задържаните думкат и крещят: “Иванеее, с теб ли е Емо? Водиш ли и Емо? С тебе ли е, сега да те оправя?!”. 
Емо не е поредната шматка от улицата. Емо е Емил Михайлов – шефът на сектор “Противодействие на тежката организирана престъпност” /бивша БОП/ - Варна. Всички арестанти знаят прекрасно взаимовръзката на Емо с наркогрупировката “Фирмата”. И реват от килиите: “Има справедливост!”.
Истинска справедливост обаче никога няма, ще разберат много по-късно всички, когато ще стане безпощано ясно, че и Иван е даден за курбан за да бъде спасен и изведен  елегантно от цялата тази гнусна каша, истинският бос на мафията Веско Жеков.
В това време антимафиот №1 на морската столица Емил Михайлов отново е в отпуск, но този път в болнични. От два месеца той и най-верните му бопаджии непрекъснато менкат отпуски и болнични и почти не се завъртат на работа. А ако се появят, ходят като мухи без глави, защото от останалите служби избягват да  разговарят с тях. Бопаджиите пишат жалба до вътрешния министър Михаил Миков, до премиера Сергей Станишев и до ДАНС. Антимафиотите са обидени, че са напълно изолирани от ръководството на ОДП – Варна, и че шефът на вътрешната дирекция комисар Митко Димитров им нямал доверие. 
Митко Димитров им няма доверие, но и не смее да предприеме рязко движение, защото си дава сметка, че покрай тях гореше и той. Бопаджиите ставаха все по-изолирани, въпреки, че действаха своите си операции и мачкаха всички онези, които не влизаха в схемата на наркогрупировката “Фирмата”. А  висшето ръководство се правеше, че през цялото време е за лимонада. 
“Вътрешна сигурност” знаеше кой, как и по какъв начин дава парите. Ръководството на ОДП – Варна също. Никой не си мръдна пръстта обаче за да закове корумпираните. За всичките тези месеци само по едно СРС да им бяха закачили – „симбиозата” щеше да лъсне на длан.  Висшите ченгета от ОДП –Варна обаче предпочетоха “византийския път” – защо те да си цапат ръцете, по селски тарикатски, надявайки се по административен път да бъдат  разкарани ченгетата, в които се съмняват. Важно обстоятелство бе и това, че същите антимафиоти бяха богопомазани от бившия шеф на РДВР – Варна ген. Веселин Петров, който пък наложи тогава като свой заместник – Митко Димитров. Топлата връзка между двамата не секваше нито за миг. Даже беше натрапчиво гореща.
Когато afera.bg започна серия от журналистически разследвания за блатото във варненската вътрешна дирекция, жегата стана неописуема. Вместо обаче да бъдат разработвани бопаджиите, на мушката бях поставена аз. Проверяваха се контактите ми, връзките ми, телефоните и всичко, което можеше да ме закове, като дори бе обмислян и арест. За лош късмет  не се оказвах престъпничка и номера не мина. Въпреки че бях психически готова и за белезници.
С Лъки бяхме поставени под абсолютен контрол. 
Срещахме се официално демонстративно в сладкарница „Неделя” и външното припкаше по петите ни. Дори се настаняваше преди нас в сладкарницата. Играехме си на подхвърляния, погледи и взаимно си показвахме с очи по един среден пръст. 
Точно по това време Митко осъществи „шантавата” си идея и съветвайки изкъсо любимата си прокурорка Стефка Якимова, двамата обединиха двете дознания – това на Весо Данов и на бригадата на Красьо Дългия в едно „мега” дознание, приемащо № 130. Номерът на дознанието срещу дясната ръка на Веско Жеков.
Така стартира тюрлюгювечът, наречен „мега” дознание, в което с течение на времето бяха наблъскани като сардели 24 обвиняеми. Комплексарската мегаломанска амбиция на „мега” прокурорката, както саркастично наричаха Стефка Якимова и на Митко Димитров, бе да сътворят една пошла криминална история, от която да бъде измъкнат максимално леко истинският бос на наркогрупировката „Фирмата” Веско Жеков, който десет години хранеше напоително ченгета и прокурори.
Митко и Стефка дадоха пресконференция, на която обявиха, че босовете, привлечени като организатори на въоржената престъпна група са Веселин Данов и Иван Славков. Данов бе нахедрен и с обвинение за наркотици и въоръжена група, на което се смееха дори лютите му врагове антимафиотите. С времето щеше да стане по какъв ахмашки начин са градени доказателства, базиращи се единствено чрез показания под натиск. Но дотогава по медиите се прескачаха единствено „грандиозните” похвални подвизи на дуото „Якимова – Димитров”.
Стефка, прислонила телце към Димитров, твърдеше, че до момента били установени 80 души. Не ги казваше поименно. Нататък по безумен начин от „мега” дознанието щяха да отпадат един по един „неустановени лица”, които след сделки щяха да застопорят цифрата от 24-ма. Събрани за внушителност и апликирани единствено чрез думите на някой, натиснат чрез сделка.
Митко изрече тогава и една невъобразима лъжа – че пазарът на дрога и проституция бил децентрализиран. 
Истината бе, че наркопазарът, както и бизнеса с проституция бе в страхотна кондиция. Още повече, че сред внушителната бройка от 80 установени лица ги нямаше изобщо онези, които продължаваха да събират пари в полза на “Фирмата”, която иначе, според ченгеджийските приказки бе разбита. 
Работата бе там, че тези лица не бяха хванати, защото ОДП –Варна работеше като парен локомотив и докато зацепеше да направи активно мероприятия или разработка, корабът бе отишъл в Истанбул и се бе върнал. Ползваха ги за мръсни игри при подаването на жалби и показания. Нашият ченгеджийски сутеньор срещу “лошите”. 
Комисар Димитров не обясни на пресконференцията и защо Николай Киреча, небеизвестен сутеньор и притежател на публичен дом,  който се подвизаваше десет години под опеката на подчинените му от Второ полицейско управление не е още задържан и срещу него няма никаква акция, но пък го изтъкна като почтен жалбоподател срещу Веселин Данов. 
Общо 19 обвинения били повдигнати срещу членове на организираната престъпност във Варна. По-късно към тях чрез натиск и скалъпени показания щяха да бъдат присъединени още петима. 
Митко и Стефка отказаха да коментират и как е бил издирен и задържан Жеков, като обясниха, че разкриването на тази тайна би попречило на бъдещото разследване по досъдебното призводство.
Тайната обаче лъсва напред в месеците, когато става ясно как лично Митко Димитров, който е знаел очевидно през цялото време къде се намира Жеков, прави среща с него заедно с един силистренец на име Емил Цонев и там уговарят сделката с благословията на Стефка Якимова. 
Жеков е скрит от медите, гледането на мярката му за неотклонение, обещаният „домашен арест” дори е скрита от журналистите и той го получава за „безупречно добро процесуално поводение”, термин липсващ  в българского законодателство, но пък употребяван често от словесната му родилка „мега” прокурорката Стефка Якимова.
Комисар Димитров много свенливо, очевидно изчервен от присъствието на неотразимата прокурорка, изобщо не изрича и дума защо под легитимацията на „защитен свидетел” Светлин Близнака и групата му се разхождат със спораджийски коли из центъра на Варна, и събират парсата от курвите и дрогата. 
 Прокурорката Стефка Якимова пък изрича, че според доказателствата станало ясно, че се касае за единна структура, представляваща сдружение на различни членове на организирани престъпни групи.  Завидна фраза: структура, представляваща сдружение на различни членове на организирани престъпни групи. И поради тази фундаментална мисъл на 17 октомври разследващите взели решение двете дознания да се обединят в едно под №130. 
Пред мен на 15 септември Митко Димитров твърдеше, че активното мероприятие срещу Иван Славков течало от месеци и било на последната права, и се тюхкаше как трябвало всичко да започне отначало, защото Веселин Данов влязъл в него. Ако Веселин Данов, според думите на комисаря, е влязъл на 8 септември някъде, то защо той обявяваше, че дознанието му е от 21 юли. Защото дознанието е свързано с човек, един от задържаните, когото Данов не познава, или защото “сдружението” на прокурорката трябва да бъде компактно? Пък кой кой е вътре и за кого работи – кой разбрал, разбрал. Останалите – от ебната страна.
От изявленията на „героите на деня” Митко и Стефка ставаше ясно, че Славков бил босът от година и половина, Веселин Данов бил бос за три дни,  а истинският бос на дрогата и проституцията веско Жеков дори не бе обвинен като организатор на престъпна група. 
Поръчката бе изпълнена и идваше ред на тиквените медали. Още в онова начало, прокурор Якимова разговаря с репортерката на „Труд” Юлия Кунева и изтърва нещо знаково. Двете си говорят за ДАНС, кой знае защо за Иван Драшков и  накак нехайно Стефка още тогава казва, че с някои от обвиняемите ще се стигне до споразумение.
Играта е с очертани параметри. Далеч още преди да е започнало същинското разследване.
На следващия ден след обявяването на сливането на дознанията в един общ „мега” кюп , ме потърси Митко Димитров:
- Много хубаво си ме нарисувала... – гласът му звучеше преиграно весело. Визираше статия в сайта по повод обединяването на дознанията. Не бях го чувала от среднощната ни среща.
- За какво ми се обаждаш? Нямаш ли срам и съвест? Това, което правите минава всякакви граници. Имаш деца, всичко се връща на този свят, Митко! И кажи на твоята любовница, че ако продължава така, няма да види добро... – бях бясна от дебелокожия му смях и от евтиното му селско високомерие.
- Нямам любовница....
- Въобще не ме интересува дали ти е любовница... Много добре знаеш, че всичко това, което се опитвате да направите са пълни лайна. И е фалшиво. Никога повече не искам да те чувам и виждам! И никога повече не си позволявай да ми се обаждаш! – крещях аз.
- Ама чакай сега, ти не се ме разбрала правилно... – сниши тона Митко.
- Много добре съм те разбрала.Това не правораздаване, а бакалия. Не искам да те чувам повече! Върви на майната си! – Митко изобщо нямаше представа, че вече дишах във врата им и пред мен се разкриваха мръсните ходове, които прилагат, нямащи нищо общо със закона. 
- Ама не си ме разбрала бе, човек...
Натиснах копчето и прекъснах разговора завинаги с този човек.
По-късно щях да чувам оттук оттам, че съм го кълняла. Ако нещо обаче бе запазило досега душевната ми хармония е, че никога не обръщам внимание кой се упражнява словесно върху мен.
А и Господ ме обичаше. Изненадващо ми се обади  ченге, с което се уважавахме:
Имам нещо за теб.
Когато поех плика изобщо нямах представа какво ще изскочи от
там:
Тези хора преминаха границата. Знам много за тях, но
това, което се случва, е безобразие. Май е дошло времето на това, което ти давам... 
Вкъщи отворих плика и вътре намерих копие от азбучника на Варненската психиатрия, в който на буквата „Е” бе изписано името на шефа на БОП – Варна Емил Михайлов с диагноза от младите си години: „невропатия и хистерични реакции”. Как беше минавал психоподбори нататък, как бе влязъл изобщо в системата на МВР и как бе изкарвал ежегодните психотестове – оставаше загадка.
Докато подготвях материала за диагнозата на Емил Михайлов, се върнах към интервюто, което ми бе дал година по-рано, когато неглижираше наркогрупировката „Фирмата” като „малоумници”:
  “- Сега от миналото нека да скочим направо в настоящето и да ми кажеш има ли, или няма “Монопол” във Варна?
 - С този Монопол ми надуха главата. Дори и в съда ми задават въпроси има ли Монопол, няма ли. Аз бих си позволил тебе да те попитам – какво според тебе представлява Монопола? Какво имаш предвид?
- При първото си изявление пред медиите ти каза, че във Варна има Монопол, дори цитира инициалите на имената на т.нар. босове, свързани с наркоразпространението във Варна. Тогава, според мен ти каза истината. 
- Аз винаги съм се стремял да казвам истината.
- Защо тогава ти неглижира по-късно при изявленията си за Монопола и каза, че имало някакви си бандитчета, които били махленски?
- Просто неправилно си ме разбрала. Не съм неглижирал така нещата.
- Може би, но така излезе – един път има Монопол, следващия път – махленски бандитчета.
- Не си ме разбрала правилно. През различните години една или друга организирана група осъществяваше контрол върху разпространението и приходите от наркотици. И аз по-точно ти говоря за контрола, а не за Монопола. Най-грубо осъществявания контрол върху уличното разпространение на наркотиците беше периода през втората половина на 1999 година до средата на 2003 година. И тогава имахме най-много работа. След това в държавата станаха много промени. Хора от тези структури, които бяха по-умни се дръпнаха, защото те видяха, че от това нещо не се печели кой знае колко. Говорил съм с много от тези хора и ги питам защо, след като се знае, че парите не са кой знае какви, а те ми отвръщат – защо пък не аз, а да го вземе еди кой си и го познавам от години какъв балък е... И сега се връщам към моята квалификация “малоумници”...
- Да, на последната си пресконференция ти нарече задържаните “малоумници”.
- Когато съм казал малоумници, аз не съм го казал като обида, а като за хора, които нямат достатъчно ум да си мислят, че по този начин могат да спечелят много пари. Така че зад тези думи аз си стоя отвсякъде. 
- Има ли Монопол последно, или няма?
- Чакай малко, нищо още не си чула.
- Повлия ли ти някой да промениш становищата си?
- Никой не ми е повлиял и никой не може да ми повлияе. Сега да продължа... До 2003 година една група правеше Монопола. А знаеш ли откъде дойде наименованието Монопол?
- Не, ти ще кажеш.
 - По едно време тези малоумници увиваха дозичките и цигарите марихуана с едни хартийки, на които пишеше “Монопол”. Нещо като тяхна търговска марка. 2004 година друга група започна да контролира, тъй като по-умните се отеглиха. Поумняха. В новата група влязоха, пак казвам, малоумници, от които нищо не става, от предишната група за да вършат по-черната силова работа. Това продължи до началото на тази година. Тези момчета с малко ум в главите за това, че един продавал на седмица по-малко – става въпрос за Стоян Янев, който пък също искал да прави групичка, решили да му отмъстят и пратили да го набият. Отиват да го бият. Хора с малко ум обаче, почват да го ръгат с ножове и го убиват. Тези арести около случаят Стоян Янев, след като иззехме оръжието от стадион “Спартак”, след като обезвредихме взривното устройство, тези хора видяха, че ние няма да ги оставим да вършат безобразия. Появиха се новите, които аз нарекох малоумници и които задържахме през юни т.г. 
- Какво представлява тази група?
- За лидер на групата бе задържан Николай Тошев. Между другото от добро семейство, учил е в Морско училище. Двама от неговата група се появиха в нашето полезрение, когато ходеха в началото на годината и се предлагаха на тогавашния Монопол да им вършат силови поръчки. Даже по едно време бяхме засекли да говорят някъде, че били толкова добри, че старите шефове били остарели и те били готови да ги премахнат и те да станат босове. Та задържахме тази група от седем човека и това беше засега последния опит за Монопол и контрол. 
- Няма Монопол, в смисъл, една организация, която да контролира абсолютно всичко?
- В определени периоди е имало група, която да осъществява контрола върху наркоразпространението, но няма някаква организация с много добре изградена йерархична структура, която да прави този монопол.
- А защо не стигате до Веско Жеков, който остава винаги в сянка?
- Ние събираме доказателства за всички лица, които по едни или други поводи са свързани с организирана престъпна дейност. Кога вече ще бъдат задържани тези хора, ако те не престанат и продължат, ще бъдат задържани. Държавата става все по-добра. 
- Да разбирам, че се работи в тази посока?
 - Разбира се, че се работи. Сега дали ще стане, или няма да стане, аз не мога да кажа и едва ли има някой, който може да каже.
 - Защото обикновено ги убиват, докато вие стигнете до тях да ги изловите...
- По отношение на това, че ги убиват моят дядо казваше една такава поговорка: “Когато един човек сам си лее куршума, никой не може да му помогне”. А когато става дума за уличните престрелки, единственото нещо, което ме безпокои е това да не пострада някой невинен.
- Босовете на наркоразпространението имат ли покровители във висшата власт?
- По отношение на лица, засичани за организирана престъпна дейност 
във Варна категорично заявявам, че нямат покровителство във висшата власт. Съвсем категорично го заявявам! Няма такова нещо, макар че ние сме слушали, че в БОП, Полиция и НСС била постъпила информация, че еди кой си плащал на тоя или оня, което няма нищо общо с действителността. Аз не обичам да се появявам на брифинги, защото не съм публична личност, но го направих умишлено в началото на годината и направих доста силни изказвания, с цел да убедя гражданите, че държавата е по-силна и тези хора нямат покровители във висшата власт.
- Ама това звучи абсурдно, че нямат покровители във висшата власт!
- Говоря за Варна. Аз не говоря за другите градове.
- Добре, защо тогава не го закопчеете Веско Жеков, когото ти посочи като фигура в наркоразпространението?
- Чакай малко, ще стигнем и дотам. Всеки един ще бъде притиснат, когато бъдат събрани доказателства. Ще стигна и дотам. Не може всичко да стане изведнъж. 
- Само че нито една висша фигура от престъпния свят не е била хваната в крачка. Или ги убиват, или хващат “мишките”...
- Има един, който беше фактор.Бизнесменът Радослав Калчев – Черния Роди. Все пак този човек беше фактор.
- Можеш ли да кажеш, че той е висша фигура в наркобизнеса?
- Той беше един факторите. Какво мислиш, че Веско Жеков е по-висша фигура от Черния Роди ли? Във Варна висши фигури бяха тези, които вече ги няма.
- Ако искаш този въпрос ще го спестя и няма да го публикувам, но се говори, че Роди е толериран от ТИМ, те в каква висша йерархия са тогава?
- За да не мислиш, че ме е страх, или някой ме манипулира, ще ти отговоря на този въпрос. За мен ТИМ към момента не е престъпна структура”. 
Веско Жеков, още тогава според Емил Михайлов е някъде по-долув йерархията и от Черния Роди. Година след това интервю щях да чуя с ушите си запис в телефона на Черния Роди, на когото искаха 20 000 лева за не изпълнят поръчката на Жеков срещу него. Не друг, а антимафиоти.
С времето всички останали документи по лечението на Емил Михайлов прилежно са били “изчистени”, следите в азбучника обаче остават и там няма как да бъдат заличени. Публикувах документа като заличих всички останали имена от страницата, тъй като съдържаха информация и лични данни на записаните лица в журнала. 
Позволих си  да публикувам пълните данни, описани в азбучника за Емил Михайлов, тъй като той заемаше изключително важна и отговорна държавна длъжност – шеф на сектор “Борба с организираната престъпност”, която с промените на новия закон на МВР носеше новото название “Противодействие на организираната и тежка престъпност”.  Тази длъжност бе публична и данъкоплатците на държавата имаха право да знаят с какъв здравословен и психо статус са лицата, които стоят начело на битката с родната мафия.
Изпратих документа и в ДАНС. Там вече имаха всичко за „симбиозата” на антимафиотите с определени бандити. 
Три месеца по-късно получих призовка от Националната следствена служба, с която ме викаха на разпит. Очевидно случаят бе възложен от важна прокурорска персона, тъй като освен следователят в кабинета, присъстваше и шефът му. Оказа се, че при тях била разпределена проверка, назначена от ... пловдивски прокурор/?!/, чието име така и не пожелаха да ми съобщят. Проверката касаеше публикацията ми за изнесената диагноза на Емил Михайлов. 
Подхвърляха ме един на друг  като топка за пинг-понг с кадифени ръкавици. Ама това било лична информация, ама сега съм била привикана като свидетел, но по-късно можело да бъда привлечена като обвиняем, ама откъде съм взела документацията и притежавам ли я...
- Мога да ви подаря едно копие. А откъде го имам, по никакъв начин няма да научите. Пък кой знае, ако наистина бъда привлечена като обвиняем, мога и да кажа името на този, който ми е дал документа, но тогава ще стане наистина интересно. – блъфирах ги, бясна, че вместо да се занимават с това да проверяват фактите, които месеци нареде изнесях в публикации за връзки на БОП-а с мафията, си губиха времето да чистят името на Михайлов.
- Ами разпоредена ни е преписката. Какво да направим? – вдигна рамене единият следовател.
- И кой е тоя прокурор от Пловдив, който така усърдно се е загрижил за варненски антимафиот? – попитах невинно аз.
- На този етап не можем да кажем.
Заграждаха ме по всякакви начини. 
А във Варна цереше убийствено мълчание след публикацията. Както се случи и с предишните – за обвързване на мафията с висши ченгета от БОП-а и прокурори. Шефът вътрешната дирекция също мълчеше.  Никой дори не опровергаваше написаното. 
Един от най-ключовите ресори в Областната дирекция на МВР в морската столица бе оголен катастрофално. “Топ” антимафиотите от сектор “Противодействие на тежката и организирана престъпност” бяха или в отпуск, или в болнични. 
- Айде бе, Алексей, докога ще ги бавите? – притиснах Алексей Петров при една от срещите ни. – Аз не мога да разбера какво още чакате...
- Има проверка на Инспектората на МВР доколкото знам... – Алексей си беше Алексей и докато в моята глава дрънчаха белезници, само можех да подозирам какво се случва на тихия фронт. И как освен всичко друго дейтваха и като информационна звено, което подаваше информация за продънените типове във властта. Друг въпрос обаче как същата тази власт реагираше на докладите им.
Наистина беше предизвикана проверка от Инспектората на МВР. Щяха да ровят и проверяват бумаги, и документи. В тях обаче никъде не пишеше кой колко и кога взима. И как се търгува с влияние. Подобни проверки в Бългрия по-скоро оправяха някого, вместо да свършат истинска работа. 
Така се случи и тук.
Не арестуваха пробитите ченгета. Дори не ги уволниха. Разместиха ги.
Разместванията станаха със заповеди на вътрешния министър Михаил Миков по предложение на комисар Митко Димитров.
Антимафиот № 1 на морската столица Емил Михайлов бе разкаран като шеф на сектор “Противодействие на тежката и организирана престъпност” и назначен като ... началник сектор “Криминална полиция” в Трето полицейско управление. “Дясната му ръка” Добромир Досев, който пък бе известен сред ъндърграунда като топлата връзка между босовете на “Фирмата” и БОП, бе преназначен като полицейски командир в Пето полицейско управление – Златни пясъци. Трети антимафиот от “великолепната четворка”  бе изпратен в районното в Аксаково. На мястото на Емил Михайлов за антимафиот № 1 бе назначен  шефът на Второ полицейско управление Чавдар Нанков, който пък нашумя с факта, че десет години под благосклонния му поглед се вихреше публичния дом на Киреча, който и до момента не е пипнат от ченгетата.
Другата небеизвестна двойка в “Криминална полиция” също бе разделена кадрово. Известните като “Кремена и Нишад”, отговарящи за наркотиците в „Криминална полиция” скандало спрягани с участието си в танците на рожденните дни на Близнаците, вече нямаха да бръмчат заедно. Кремена бе изстреляна в оперативната група на полицейското управление в Девня.
Всички рокади бяха чиста мимикрия. 
Никой дори не даде и обяснения от какво са наложени тези промени. По-късно при посещение във Варна главният секретар на МВР Павлин Димитров на журналистически въпрос витиевато ще избяга от темата, и ще отрони, че липсвало професионализъм, оплитайки се в кухи фрази, които трябваше да прикрият истината, за която месеци наред пишех.
“От целия скандал стана така, че се получи разместване на едни и същи боклуци”, коментира омерзено тогава пред мен ченге от вътрешната дирекция.
Емо Михайлов излезе по-хитър от останалите. И след като го преместиха, подаде сам молба за пенсиониране и напусна системата на МВР, вземайки под мишница и 20-те си полагаеми заплати накуп.
В душата ми горчеше така като ли бях налапала една шепа бадеми, наръсени със стрихнин. Хрусках ги упорито за да не изригна.
- Човек, това е голяма победа, бе!  Ти ги разкара тия! Това си е абсолютна  победа! Е, не си получиха точно заслуженото, ама, такава е шибаната система... – Лъки усещаше чувството ми за провал и се мъчеше самоотвержено да потуши максимализма ми.
Боже мой, той беше не само прозрял, но и приемаше реалистично отвратителната българска система едва на 23, а аз все още дълбоко някъде, в смахнатите ми илюзии, продължавах да се надявам, че справедливостта винаги възтържествува.
Месец по-късно съдбата щеше да ме срещне в София с едно не случайно, симпатично и усмихнато ченге от Инспектората на МВР.
- А! Ей, сега ми дойдохте на гюме! Какво ще ми кажете за варненските антимафиоти? Защо ги погалихте с ангелско перце? – наежено го подхванах още докато се здрависвахме за запознанство.
- Защото беше пратена „шпакловъчната бригада” на Инспектората на МВР! – абсолютно спокойно ми отговори ченгето.
Аз ли бях наистина най-лудата? Той излъчваше кристална яснота за мръсотията, в която работеше. И ми го каза в прав текст – пратиха „шпакловъчната бригада” да ги спаси. Тогава за първи път се спука като панаирджийски балон илюзията ми, че ДАНС може да стигне докрай. ДАНС си беше свършила работата перфектно, но там  около Станишев и Миков, някой неглижираше подадената информация и „оправяше” този, когото трябва.
Месеци по-късно, когато бях в епицентъра на битката си срещу калната мръсотия, сътворявана от прокурори и полицаи, изпадах в отчайващи дупки. Докато драпах да изляза от една от тях,  в МВР бяха назначили ченге на изключително висока длъжност.
Пиехме чай с агент Купър. 
Аз губех надежда, че нещо във Варна може да бъде помръднато и интутивно усещах, че балтията е сложена от най-високото място, включително и на ДАНС. 
Всички четем afera.bg и се гордеем с теб. – очите на агент
Купър  проблясваха усмихнато. Искаше да ми вдигне гарда.
Майната ви! – изтисквах нервно меда в чашата си.
Мислиш ли , че ни е лесно? Ей тоя сега, дето го назначиха...
Буквално сме потресени, той е направо си е бандит! Останахме като попарени...
- Добре де, нали сигнализирате Станишев? Айде, тоя Миков е такава мишка, че просто не ми се говори. Ама Станишев каква шматка е? Някой изобщо чете ли вашите доклади?
Агент Купър махна с ръка  и отвя димът от цигарата ми.
- Не ми се говори... Да не мислищ, че ни е лесно? Хоп и арестуваме всички. Сертов остаря видимо за шест месеца, ти ми каза, че Трактора ще го убиват, мен ми побеля косата от ядове...ама живеем в България. Нищо не е лесно.
- Щом и на вас ви вързват ръцете, тогава какво правим, майка му стара? – някак примирено се вглеждах в очите му.
- След три месеца работа Мургина беше готова за ареста, но я оттърва корумпиран прокурор. Има и много други случаи такива. Ако ще ти е за утеха - права си за състоянието във Варна, и те ценим за това.
Къде бях тръгнала, Господи? 
Не исках утехата някой да ме цени. Исках нещата да се случват така, че бандитът да не е на висша позиция в МВР, местните полицейски бандити да не ги преместват, а да ги вкарват в ареста. Исках шефът на полицията и прокурорите да не пият уиски платено от бандитите, с  които редяха по тъмни доби кой какви показания ще дава за се отчита „успеваемост в разбиването на организираната престъпност”. Исках и мафиотът, и корумпирания да имат право на законосъобразно разследване и правосъдие, а не на търговия.
Седяхме си с агент Купър и Лъки в кафенето, и си мълчахме. Самотници някакви, които вълните на мафията блъскаха като хартиени корабчета. 
И беше въпрос на време акулите да ни сдъвчат на закуска.
Минаваше ми обаче бързо.
- Ще ги смачкаме, Лъки, само не се бой! – запалих светлините на очите си докато вече се изнасяхме към Варна.
- Така те искам! – ухили се той.
Каквото и да се случеше важното бе, че Лъки бе до мен. И нямаше да се дадем без бой.
Весо неочаквано за мен бе ужасно психически лабилен. Изпадаше в истерии, плачеше и през ден се самоубиваше. Влязъл бе в кожата на жертва и така катастрофално рухваше. Изпадаше в тежки състояния и вдигаше на пожар по телефона по всяко време на денонощието  всичките си близки и приятели. Разбирах го, но бях единствената, която се държеше много остро с него, в определени моменти умишлено грубо. Нямах никакво намерение да подклаждам пожара му на хленчеща жертва, в който съчки непрекъснато хвърляха най-близките му – паникьосани от състоянянието му. 
Знаех, че поощрявам ревовете му, това щеше да го накара окончателно да се превърне в медуза, вкопчена като биовампир в останалите. Карах му се, ругаех го, че не е мъж и му забраних да ми звъни, когато реши да се самоубива, а ако иска да плаче на някого, то да не го прави на моя телефон.
Весо ми пишеше сърцераздирателни есмеси, в които ме клеймеше, че всички го предавали и аз съм го изоставяла, и понякога ме изкарваше из равновесие. Исках да му вдигна гарда, да го нахъся, пишех му, че е крайно време да се смири и да намери урока в ситуацията, че всички тези хлипове няма да му помогнат, но бързо разбрах, че когато човек не иска сам да се изкачи на по-високо ниво, никой не го може да го измъкне.
Той не успя да намери пътя към духовното смирение, което щеше да го изведе към онази сила да приемаш онова, което се е случило с хладнокръвието на боец, стигнал до най-големите дълбини в себе си. И там да намериш брод, защото животът и името не свършваха с един арест. 
Изборът обаче човек правеше сам и понякога се случваше точно това.
И  тогава, и по-късно много хора ме обвиняваха, че го защитавам и водя битка за него. Това бе обяснението на елементарните душички, които или не ме познаваха, или нямаха представа от това, което всъщност правя. Аз водех битки срещу корумпираната машина далеч преди Весо да бе изпаднал в тази ситуация и продължавах да ровя в кирливите ризи на продънените ченгета и прокурори, защото не се бях научила да премълчавам истината да бягам от риска да я казвам на глас. Това не бе персонална битка за Весо и никога не е била. Никога обаче не съм била измекяр и не остявах приятелите си, каквито и да са те, на пътя. 
Никога нямаше да се примиря, че можеше онези, които се биеха в гърдите, че се борят с организираната престъпност и мафията, да действат с по-подли и безобразни начини от самата мафия. Битката ми бе за справедливо разследване и правосъдие – всеки да получи правораздаване, според истински реални доказателства, а не според поръчките, интересите и рушветите.
С всеки изминат ден се сблъсвах с потресаващи факти и обстоятелства за начина, по който бе скалъпено това прословуто „мега” дознание, за взаимовръзките между бандитите и висшите шефове на полицията, както и на определени прокурори  в партия с тях.
Весо нямаше изобщо реална представа какво всъщност се случваше навън. Не му казвах, защото за разлика от него бях напълно наясно с мисията на оставения му уж безконтролно телефон в килията, по който той не се обади само на Владимир Путин.
Месеци по-късно, когато с Лъки и още няколко души бяхме свършили и невъзможното за да предоставим доказателства за абсолютните безобразия, вършени от „мега” прокурори, шашнати по върховете на прокуратурата, използваха същият мръснишки подъл номер: „ама тя защитава Весо Данов”.
След като на бюрото на главния прокурор Борис Велчев бе сложена цялата истина, такава каквато е, той потресен, объркан и излъган от варненските „корифеи на правораздавателната мисъл”, бе направил отчайващ опит за измъкване:
Ама тя, нали защитава Весо Данов?
Тя може и да е приятел на Весо Данов, но всичко, което говори
и пише, е абсолютна истина! – отвръща му агент Купър.
Нещата бяха излезли вече извън контрол. 
И ако имаше воля мръсниците да бъдат сложени, където трябва, скандалът щеше да бъде невъобразим. 
- Само не разваляйте дознанието... – проплаква главният прокурор на агент Купър, ошашавен от играта между мафиоти, прокурори заедно с шефа на полицията.
Това обаче ми предстоеше нататък, като горчивата чаша, която окончателно щях да изпия. 
Весо непрекъснато някой го спасяваше. 
С Лъки се смеехме и наричахме накачулилите го типове „спасители”. Явяваха се всякакви – от кръга на Славчо Христов, от уж някакви висши сфери на властта, но всички го лъжеха нагло, очевидно искайки да измъкнат пари. Когато с Лъки слушахме един от разговорите с една от „спасителките”, която парадираше с президенски съветник и с главния прокурор, и когато с ушите си чух какво бил казал наблюдаващият прокурор и как още днес, след като пътуват до Русе, пък после спят в президентската резиденция, висчико щяло да бъде окей, не можех да повярвам, че Весо и близките му вярват на всички тия безумия.
Постановлението за промяна на мярката му за неоклонение непрекъснато бе пред подпис. Сутрин, следобед, днес, утре, след три дни... Всички искаха пари от Весо и дали той ги е дал, само той си знае. 
Опитвах се да обясня на жена му, че това са пълни глупости, но по-важното бе, че никой не можеше да убеди Весо в каквото и да е. Той знаеше всичко, ръководеше парада от килията с телефона и отново чуваше само това, което иска, а не истината.
На местна почва тихичко действаше и кръга около Стамов. Знаех хората, които той пробутваше на Весо, знаех обаче и още нещо – че това бяха ченгеджийски врътки, които обслужваха тънката сделка и игра с шефа на полицията. Още повече, че адвокатът Павел Димитров, който бе и председател на ГЕРБ- Варна, участваше в уговарянето на свидетелски показания чрез свои клиенти. А Митко Димитров го ползваше като негласен съветник, постилайки си килимче, на което кланяйки се да запази поста си при евентуална изборна победа на ГЕРБ.
Весо се вкопчваше във всичко и въпреки иначе блестящия си ум, нито веднъж не успя да направи трезв и реален анализ на лицата и случващото се.
С Лъки бяхме дистанцирани. Интригата бе да ни отдалечат и да настроят Весо и близките му, че заради нас той няма да получи свободата си. Започнаха директно да ми поставят уловия да спра пиша срещу ДПС, срещу полицията, прокуратурата, срещу всичко, което се сетеха, изобщо ако мога да спра сайта. Обработваха Лъки да ме убеди да го направя. Поисках да видя очите на онези, които поставят този рекет, за да бъде пуснат Весо, но мълчанието бе гробовно. 
Престанахме да ходим в офиса на Весо. 
Ние с Лъки бяхме „лошите”, защото контактувахме с Алексей Петров. Весо беше обработен, че именно Алексей Петров стои зад задържането му. Това беше абосолютна глупост, но обслужваше мафиотската кохорта, която дърпаше конците. Стамов правеше всичко възможно да разкара и адвоката на Весо Иван Томов за да му набута точно такъв, който е биз-бизе с Митко Димитров, и който би бил по-благосклонен със задкулисните врътки.
Не водеха никакви процесуални дествия с Весо, не го и разпитваха. Веднъж ми се обади приглушено по телефона и задъхано ми разказа, че го водили в прокурорски кабинет, където имало и други лица, които Весо не познавал. Уговаряли, че го ако свидетелства срещу Златко Баретата, Иван Славков и Веско Жеков щял да да излезе веднага, но условията били да напусне града и да не говори пред медиите. Според Весо те се представили като от „лагера на Сертов”, а ”момиче” му казало: “имам едно условие, това, което говорим да си остане само между нас”, като според уговорката на следващия ден човек с послание трябвало да се обади на Весо. 
- Разбери дали това не е някакъв капан? – развълнувано поиска Весо.
- Както ми го разказваш, това е пълна сценка. Плъзгат те. – интуицията ми подсказваше, че това са поредните активни меропрятия на Митко и Стефка. Гласът на Весо обаче ми подсказваше, че няма сила, която да го убеди, че отново стъпва на чурук – дъска.
Въпреки това звъннах на Алексей:
- Може и да не ми казваш нищо, просто искам да знам, възможно ли е някакви от ДАНС да се представят „от лагера на Сертов” и да поставят условия на Весо Данов за сделки, които ми звучат направо абсурдно ... – разказвах му онова, което се бе случило.
Алексей този път направо ме зашлеви:
- Томова, ти оправи Варна, оправи сигурността, оправи държавата, тръгнала си да оправяш и Весо. Той е голям човек и може сам да прецени какво да прави. 
Не посмя да ми го каже, но то си звучеше така: „А спри се малко!”.
И пак беше прав. 
Обръчът се затягаше заради моите разкрития в сайта, свързани с недопустимите действия на разследващите по „мега” дознанието и освен, че следяха мен, Алексей и всички останали мои момчета тук, но и ползваха най-лесното оръжие – Весо, който беше като пластелин в ръцете им и от него си правеха всякакви бомбички за да се прицелят в нас.
- Сигурен съм, че Весо го пробват хора от Варна. Ние нямаме "момичета", които да вършат такава дейност. А пък Сертов въобще няма отношение към вашия случай. Весо е арестуван от БОП, материалите са в прокуратурата.  Какво отношение може да има ДАНС? Не мога да си представя как някой отива и говори с Весо от името на Сертов. Невъзможно е. – ми каза агент Купър.
Весо беше написал вече писмо до ДАНС, в което искаше да му бъде отговорено: сигнализирал ли е ДАНС с материали, касаещи организирана престъпна група, действаща на територията на град Варна и занимаваща се с проституция, дал ли е предложения за внедряване на лица в престъпната групировка, били ли са дадени сведения на ДАНС по факти и обстоятелства на разследването по настоящето дознание, по което е привлечен като обвиняем, дал ли е предложение и данни на ДАНС за лице, което да бъде използвано като внедрено лице за разкриване на престъпната групировка и обвързването и със служители на полицията, сигнализирал ли е ДАНС с материали за корупция във висшите етажи на полицията в град Варна и обвързаност на полицаи с престъпна групировка, оглавявана от Веско Жеков, свързана с проституцията и касаеща обстоятелства и факти, по които е привлечен като обвиняем. Още повече, че седмица след неговото арестуване са били задържани лица, свързани с посочените от него босове на организираната престъпна група и те са включени към образуваното за мен дознание под №333/2008 – ОД – МВР – Варна.
Отговорът от ДАНС пристигна с голямо закъснение, той бе крит дълго от защитата и на финала най-после тя се добра до отговора. В него бе посочено  и моето име, но нито веднъж за целите десет месеца на „мега” дознанието, прокуратурата не пожела да ме извика на разпит.
Бягаше като дявол от тамян от мен. Никога не съм била свята като миризмата на тамян, но смъртоносно ги плашех какво ще кажа. 
А аз имах какво да говоря. С часове наред.
Докато обществото бе облъчено и се радваше, че мафията във Варан е закована, тя работеше под крилото на полицията така безметежно щастливо, както не и се беше случвало да го прави от дълго време.
И докато някой се представяше в прокурорски кабинет от името на ДАНС, същата сценка течеше и на улицата. Там пък Близнаците откровено пак начело с името на ДАНС, просеха пари.
Подходиха и към Лъки чрез свой посредник, който поиска от Лъки 100 000 евро за да бъдел оправен Весо Данов, като една част от парите щели да отидат за „хора на Близнаците” в ДАНС. Изобщо пазара за оферти беше отворен и чрез него кръгът от ченгета и прокурори разиграваше интригантски театър.
При Лъки бе пратен човек на Близнаците, който предава посланието, че те искат спешна среща с него. Лъки рязко отказва, но след 40 минути посланикът им се обажда пак и иска отново среща. Оказва, чес Близнаците са готови срещу 100 000 евро да отеглят показанията си срещу Весо Данов. 50 000 лева се искат веднага, останалите – като излезел Весо от ареста. Лъки не се вързва лесно и ги отрязва, че няма нищо общо с Данов. „Подценявате ме, Близнаците нямат дадени показания срещу Данов. Те са участвали в разработката, записвайки го, както и Светлин му дава белязаните пари.” – контрира Лъки и тогава е впрегнато „тежкото” обяснение, че част от парите щели да отидат за „част от хората имв ДАНС”.
А разследването по „мега” дознанието се движеше като плаващи пясъци. Пейзажът отвън бе замрял, но стъпеше ли човек в дълбочините, потъваше в безкрайните ями на неподозирани действия, от които дори и моето обръгнало око, се вледеняваше.
Бизнесът с дрога и проституция работеше не бе спирал. Истинският бос на мафията Веско Жеков не влезе в ареста и въртеше синджира си под домашен арест. Светлин Иванов – Близнака, който се явяваше защитен свидетел заедно с групата си обираше парсата от курвите и на всичкото отгоре се движеше с конвой от спораджии.
Схемите им бяха засичани, имаше моменти, в които буквално се гаврех, изнасяйки през ден в сайта местата, от които се събираха парите от проституцията. Като ги прочетяха, те моментално сменяха мястото, а на другия ден отново го прочитаха в сайта. Лъки имаше железни „къртици”. Много по-късно самият Светлин щеше да бъде убеден, че не друг, а един от верните му тогава хора - Чобана ми е бил информатор, но това изобщо нямаше нищо общо с истината. Оставих го да мисли така. Проблемът с предателите около него си беше негов.
Цялата информация постъпваше в ДАНС. Те също твърдяха, че работеха, но нищо не реално не се случваше. Имаше мигове, в които бяхме толкова подготвени с абсолютно контретните схеми и места, където се предаваха парите, че се изкушавах да направим един панаир, и да отидем там декизирани като полицаи и да им наденем белезниците като през това време ни снима скрита камера. Като нямаше воля в държавата, поне да вдигнем един телевизионен цирк.
Близнаците си купиха пистолети, знаехме откъде и това си беше нишка към канал за оръжие, който години наред ръководеше Веско Жеков. По „мега” дознанието бяха посочвани на ченгетата няколко места, където откриваха оръжие, но никога не проявиха грам интерес кой  движи канала и всяко открито находище оставаше с „неизвестен извършител”.
Каква бе картинката по „мега” дознанието?
В продължение на десет години, време, през което варненската вътрешна дирекция се ръководи от ген. Веселин Петров срещу оглавяваната нарко “Фирма” на Веско Жеков няма нито една полицейска операция. Всички опити за разбиване на нарко-мафията са насочени срещу конкурентна групировка на “Фирмата”, наречена от местните антимафиоти “Монопола”. В резултат на множество акции на варненските антимафиоти от сектор БОП, със съдействието на определени лица от “Фирмата”, “Монопола” е разбит. Така на пазара на дрога и женска плът необезпокоявано остава да се вихри единствено “Фирмата”, оглавявана от бившият спраджия  Веско Жеков.
Седмици след акцията срещу бригадата на Красьо Дългия, босът на нарко “Фирмата” Веско Жеков е обявен за общонационално издирване. В продължение на пет месеца издирването на наркобоса Веско Жеков от страна на полицаите се движи с печален резултат. През времето обаче, в което държавата пръска ресурси по издирването на Веско Жеков той се разхожда спокойно из Варна и страната, а на подадените сигнали в ОДП – Варна за точното му местонахождение в определени моменти, няма никаква реакция. Всъщност има – полицаи сигнализират Жеков, че ще бъде ударен, покрай приближено негово лице в Шкорпиловци и той успява да се укрие.
Докато е на общонационално издирване, Жеков твърди пред свои приближени, че 27 полицаи от варненската вътрешна дирекция от години са при него на заплата и, че през есента “ще се върне на бял кон”, поради връщането на “негов човек” на много силна позиция във властта на града. Впоследствие прогнозата му излиза брилянтно точна. Есента той е вече е сключил сделка с прокуратурата и полицията, и без да лежи и ден в ареста е поставен под “домашен арест”, а месец по-късно като зам-кмет на Варна е назначен бившият директор на РДВР – Варна ген. Веселин Петров.
След ареста на Данови, Славков „мега” дознанието  е удължено с разрешение на главния прокурор до 24 март 2009 година.
По образуваното “мега” дознание №130/2008 като обвиняем все пак е  привлечен и наркобосът на “Фирмата” Веско Жеков. Той обаче нито за миг не надява белезниците. След като месеци наред е безуспешно издирван от полицаите, тихомълком на 23 септември 2008 година е изправен пред Варненския окръжен съд и по искане № 1157 от 23 септември 2008г. на прокурорката Стефка Якимова му е наложен “домашен арест” заради “безупречно добро процесуално поведение”. Вместо да бъде арестуван след като месеци наред е бил обявен за общонационално издирване, Жеков моментално е въдворен под “домашен арест” дори без да е преседял в ареста с 24-часово полицейско или 72-часово прокурорско задържане. 
Абсурдният термин, нововъведен от варненската окръжна прокурорка Стефка Якимова - “безупречно процесуално поведение”, включва в себе си направена сделка между Жеков и обвинението за да дава показания, обслужващи обвинението. По-късно Якимова ще отведе Жеков и в столицата, където той ще дава „правилни” показания и срещу Златко Баретата. Сделката включва евентуална ниска присъда, която ще изтече по времето на “домашния арест”. И още нещо, от което и двете страни са удоволетворени – всичко, заради което трябва да бъде закован Веско Жеков ще се прехвърли умишлено върху гърба на Славков и Данов. Как се прави това ми предстоеше да нагледно да разбера и да чуя нататък.
В българският Наказателен кодекс обаче няма обозначено подобно понятие - “сделка” или дори „споразумение” в този етап на досъдебното производство. Споразумение се прави единствено пред съда и то след приключване на разследването и предявяване на обвинението. Подобни негласни сделки от типа “давай показания” срещу обещание за по-ниска присъда, която на практика вече тече под формата на мярка за неотклонение “домашен арест” са абсолютно недопустими за родното правораздаване. 
Същата огледална процедура е приложена и спрямо друг обвиняем – Иван Янков, хванат с един килограм хероин. На същата дата – 23 септември 2008 година Варненския окръжен съд му налага мярка за неотклонение “домашен арест”, тъй като имал болки в опорно-двигателния апарат. Прокурор Стефка Якимова казва пред съда: “споделям становището, че болките в колената са от съществено значение и нека мярката да бъде променена в “домашен арест”. Така Янков се прибира вкъщи след очевидно сключено поредно предварително негласно “споразумение”.
Съдружникът на наркобоса Веско Жеков – Янко Колев – Каратиста също без да лежи в ареста е с моментално наложена мярка за неотклонение “домашен арест”. Мотивът на прокуратурата за исканата мярка е отново “добро процесуално поведение”. Докато е под “домашен арест” Янко Каратиста се разхожда из Варна, играе билярд и посещава в дома му наркобосът Веско Жеков. При една от проверките на полицаите дали стриктно се спазва мярката за неотклонение, след вдигнат шум след публикации, Янко Каратиста не е заварен в домът му. По телефона го търси съпругата му и му съобщава, че полицаите са в жилището им. Той спокойно отвръща да го изчакат като през това време се свързва с другите “ключови фигури” по “мега”дознанието – Светлин и Красен – Близнаците, които пък от своя страна алармират директора на ОДП – Варна комисар Митко Димитров. След разговор с него по мобилния телефон, Каратиста е посъветван любезно “да не я прави толкова много”.
Години наред двамата братя Светлин и Красен, известни като Близнаците, работят за нарко “Фирмата” под ръководството на Веско Жеков. Близнаците са ползвани нееднократно при осъществяването на акции на местните антимафиоти, когато трябва да бъдат ударени конкуренти на “Фирмата” за да бъдат разчистени териториите и на улицата. Години наред в морската столица е обществена тайна, че “Фирмата” е с плътен полицейски чадър и всички акции доказват това на практика. По “мега”дознание Близнаците играят ключова роля в почти всички арести като свидетели. Близнаците са на свобода без нито ден арест и е единият от тях се  води със статут на странен “защитен свидетел”, за който всички знаят, че е такъв. Под техен пряк контрол се извършват всички сделки с женска плът и наркотици. Те се движат с полицейска охрана, но това не им пречи да ръководят бизнеса с проституция и дрога на варненска територия. През всичките месеци докато продължава да тече разследването по дознание №130/2008, именно Близнаците контролират бизнеса с женска плът и дрога в морската столица. 
Въпреки че, четири пъти вадех чрез публикации местата и схемата на получаването на пари от проституция, полицията не реагира. Петата промяна в мястото, където се отчитаха парите бе регистрирана като парите от района на Аспарухово и прилежащите му околности се събираха вече на футболното игрище, в петък, до гората, в местността Джанавара. Парите се отчитаха от сутеньорите на Киро, приближено лице до Близнаците. Той бе и човекът, който непосредствено ги взимаше. С него е и Нурай - Коджата, доверено лице на Близнаците,  който върши по скоро “черната работа”, но вече е “издигнат в йерархията” като старши, или наблюдател на работата на Киро. Оттам парите отиват при Близнаците. В района на Автогара – Варна пък парите се събират от брата на свидетел, който е ползван срещу задържания Веселин Данов. Свидетелят се казва Пейчо Пейчев и има условна присъда, висящо дело и също е под домашен арест по „мега” дознанието. Както е под домашен арест, именно той отговоря за района на Автогарата. Пейчо от години работи за Близнаците и Веско Жеков. За отчитането на пари от проституция се ползват и казина в града. 
През годините Близнаците фигурират в куп дознания като свидетели и действащи лица, които са ползвани пряко от висши антимафиоти, които са заподозрени в нерегламентирани контакти с групировката. Схемата, по която са ползвани обикновено Близнаците е следната – единият от тях отива при антимафиотите, пратен от покровителите си от нарко “Фирмата”. Обикновено твърди, че носи някакви пари, които трябва да даде на някой конкурент, който пък трябва да бъде закопчан от ченгетата. Антимафиотите действат първосигнално – бележат парите, карат Близнаците, или техен човек, доведен от тях, да напише жалба и показания срещу тоя, който трябва да изгърми и ги пращат при жертвата. Следва моментална акция и шумотевица в медиите. “Операции” под индиго с участието на Близнаците вървят безотказно. 
Години наред именно Близнаците и Янко Каратиста са лицата, които подържат “топлата връзка” между висши полицаи и наркогрупировката “Фирмата”. Плюс Сашко, който предава опита си на Близнаците и е изпържен от тях, за да останат те сами да дирижират парада. Самият наркобос на “Фирмата” пък Веско Жеков оцелява десет години като бос на мръсния бизнес именно с протекцията на висши полицаи. 
Друга фигура от “мега”дознанието в лицето на Ивелин Митев – Дългия, арестуван заедно с бригадата на Красьо Дългия, който е счетоводител на нарко “Фирмата” също получава подобаваща “награда” за “добро безупречно процесуално поведение”. Ключовата фигура, свързана с нарко”Фирмата”, минава за счетоводител и човек, през който минават финансовите операции на групировката. Благодарение на прокурорката Якимова е възнаграден с мярка “парична гаранция” и дотолкова стана симпатичен с бедността си на съда, че тя бе намалена от 50 000 на 10 000 лева.
Румен Тревненския, част от нарко “Фирмата” е задържан след операцията срещу базата “Спартак”. Тревненския отговаря за проституцията в комплекс “Златни пясъци”, която се държи от “Фирмата”. Влиза в ареста, но веднага го хваща “страхова невроза и клаустрофобия” и е преместен в болница. Тревненския също е арестуван, благодарение на дейната намеса на Близнаците, които искат от него да отчита 50% за ... наркобоса Веско Жеков, който е под “домашен арест”. След като отказва, Тревненския е задържан след акция на полицаите, в която човек на Близнаците подхвърля пачка с пари в жабката на автомобила му. 
Един от свидетелите срещу Веселин Данов - Николай Тодоров – Киреча е известен с факта, че от години държи публичен дом в района на новия Хлебозавод в морската столица. През всичките тях срещу публичния му дом няма проведена нито една полицейска акция, дори и при масираните показни проверки на подобни заведения, хотелът на Киреча остава недосегаем. Публичният дом на Киреча се намира под опеката на Второ полицейско управление и има сигнали, че неведнъж там полицаи се събират за да играят комар. И до този момент публичния дом на Киреча не е пипнат от полицаите.
Двойният стандарт по „мега” дознанието бе крещящ. На практиката истинските мафиоти, които години наред въртяха нарко „Фирмата” под благодушния поглед на полицията и прокуратурата, днес баха галени отново с перо в качеството им на „важни свидетели” срещу останалите набутани в тюрлюгювеча на дознанието.
Близнаците, Веско Жеков, Янко Каратиста, Красьо Дългия, Румен Тревненския, Иво – счетоводителя... Точно това бяха лицата, които трябваше да отговарят като организатори престъпна група и като главни действащи лица в нея. Кривото огледало на прокурорката Якимона и комисар Митко Димитров обаче ги неглижираше и пишеше фалшива  приказка за мафията, наречена обвинителен акт, в която те трябваше да бъдат максимално пожалени. И тъй като точно те бяха онези, срещу които закона трябваше да удари гилотината, се търсеха други мющерии, за да бъде внушено на обществото, че мафията е разбита.
Повечето от висшите антимафиоти, подържали тесни връзки със “защитените” лица от нарко “Фирмата” тихомълком бяха разкарани от БОП и преместени по различни районни управления. Прокуратурата не си мръдна пръстта за да разкрие корупцията и взаимовръзките между мафиоти и ченгета. Така от “мега”дознанието най-големите мафиоти бяха на път да излязат от спектакъла като  добрите “ангели”, заради които една прокурорката измисли нов термин като “безупречно добро процесуално поведение”.
Предстоеше ми да чуя и как всеки, който е твърдял, че е работел за Веско Жеков набързо е разбирал, че това не интересува дознатели и прокурорка. Не, не си работилза Жеков, за Данов е било, илиза Славков, нещо си се объркал ... – е формулата на успеха в кариерата.
Една късна вечер Лъки ме вдигна трескаво:
Слез долу веднага, моля те...
С него имахме специални телефони, които ползвахме само, когато
се търсим.
- Ушиха ме, човек .... – разпери ръце Лъки. Брадясал, по анцунг, с шапка, нахлузена плътно до очите му, той ме гледаше така като че светът се бе срутил.
- Чакай малко... Какво става, обасни ми спокойно ... – опитвах се да го върна в ритъм.
- Търсят ме, бе човек, ушиха ме... Ще ме арестуват. 
Със странни хватки ченгетата му бяха пратили нишани от три места, че трябва да се яви във вътрешната дирекция. Викаха го в Четвърто да му връчат призовка, но онова, което ми разказа нататък окончателно ме убеди, че искат психически да смачкат. Бяха се обаждали на съпругата на Весо Данов за да я питат дали познава Лъки и може ли да му предаде да се яви в дирекцията, или Пето районно.
Всички районни го търсеха като че би Лъки се бе сврял под дивана. В същото време той си работеше и не се криеше от никого.
Искат да те уплашат, спокойно, нищо няма да се случи... Утре
ще разбера за какво става дума.
След ден трябваше пак да хващаме пътя за София.
Няма да спя вкъщи, изчезвам тая нощ, нямам телефон, ако има
нещо, жена ми ще е връзката – изстреля Лъки, качи се в колата и се разтвори в нощта  като аспирин в чаена лъжичка.
Рано сутринта звънна на мой стар приятел от Пето.
- Не знам за какво го викат твоя близък, ама са подлудели да то търсят. Със сигурност мисля, че няма да го арестуват, сигурно преиграват... – вярвах му. Той беше човек, който нямаше да ме излъже.
Лъки се консултира с адвокат и негов приятел съобщи в Четвърто, че го няма в града, връща се вдругиден и ще се яви сам в районното.
А ние вече пътувахме за София.
Оказа се, че Алексей Петров вече е разпитван по „мега” дознанието. С Лъки тогава нямахме и хабер какви ги е говорил Весо Данов, не знахме, че и самият Лъки е бил осветяван като с прожектор от думите му в СРС-тата. Че бил „внедреният”.
Не трябваше да има не само ”мега”, но и най-калпавото дознание за да разбереш, че ако такъв бъбривец като Весо Данов беше бос на мафията,  Кръстникът трябваше да се обърне в гроба.
Сега сигурно очаквате да ви кажа как Алексей инструктира Лъки какво точно да говори. Алексей обаче се беше изпънал назад на стола и лицето му дори не трепна:
- Мисля, че в такива случаи питат какво работиш и с какво се занимаваш. Човек трябва да бъде спокоен и любезен, и да им предложи съдействие. – ако бях с развинтена фантазия, щях да бъда сигурна, че Алексей ни намига. Но си бях още с всичкия.
На следващия ден имахме уговорка – ако не излезе до 12 часа от дирекцията, да действам. Какво – и двамата не знаехме, но той разчиташе на мен. В 12 без 10 вече ми играеше брадичката. Звъннах на жена му. Тя с погребален глас проплака: „Още не се обадил!”. 
Нямах идея дали Те знаеха, че това е слабото ми място в тази битка. Ако искаха наистина да ме нацелят в десятката – това беше да ми отнемат Лъки. 
Той обаче цъфна засмян. Гледката беше смайващо смешна – беше нахлузил два чифта ръкавици, тъй като според него така няма да му убивали белезниците, когато го държат закопчан горе за тръбата при 24-часовото задържане. Убиваше ме с това вечно негово презастраховане.
- Непрекъснато ме питаха пътувам ли за София, с кого се срещам там... Каква София викам, бе? Аз не помня от кога не съм ходил там. Ама ти на еди коя си дата, в София ли беше... И къде ходи там... – Лъки припряно разказваше целия разпит. 
Беше ясно. Очертани бяхме като мишени. Стрелбата по панички предстоеше. Преди това обаче Весо Данов провали подготвена в столицата пресконференция. „Спасителите” му отново го бяха смачкали.
И този път не послуша, че прави грешка.
Прокурор Якимова пък се обаждаше на адвокати за да ги моли да съм спряла да пиша в сайта. Комисар Митко Димитров търсеше кои са ми източниците. И тримата още не знаехме, че идва времето, в което картите щяха да бъдат тръшнати на масата.
 


              
               Близнаците и отвореният финал на мръсната приказка


В една януарска вечер на 2009-та около 3,30 часа призори, варненската улица “Гаврил Кръстевич” 16 осъмва с два опожарени до неузнаваемост автомобила. Едното “Пежо” е на Марияна Колева, съпруга на един от героите по „мега” дознанието Янко Колев – Каратиста. Каратиста твърди: “Със сигурност става въпрос за умишлен палеж. Може да е всеки. Имам много врагове”. И очевидно подкован какво да „изтърве” случайно пред медиите, уточнява: “Няма значение, че Славков е в ареста. Той има хора навън, които биха могли да го направят. Може и Веско Жеков да е, с него много се мразим. Притеснявам се за своята безопасност и тази на близките ми”.
Прокурорката по “мега”дознание Стефка Якимова също не пропуска да даде изявление, че се работи по всички версии.
Всички ли? Да видим.
Официално никой не разкрива чия  всъщност е опожарената кола. И тъй като Каратиста трябва да бъде представен като трагично потърпевш, някой ужасно много се нуждаеше да се чуе шумно името му. И то така, че обществото да го приеме сърцераздирателно като жертва на “лошите” мафиоти. Каратиста бе сложен вече в графата на “добрите” мафиоти.
По-късно самият дознател по „мега” дознанието Панайот Вълчев щеше да признае, че Янко Каратиста „е настъпил котето”. Щяха да лъснат и уговорките на прокурорката и шефа на полицията с Каратиста, които те на финала прецакват. Прокурорката Стефка Якимова, чието дело е издействаната мярка “домашен арест” на Янко Колев – Каратиста навярно си вярваше, че работи по всички версии за палежа на автомобилите. Тя обаче пропускаше елегантно версията, че  в палежа пръст  могат да имат Близнаците, или той да е просто авторски. По това време Близнаците имат конфликт с Янко Каратиста за финансовото разпределение от проституцията, въпреки че Каратиста  е под “домашен арест”, а Светлин Близнака се хвали, че е “защитен свидетел”. По-късно щях да установя, че всъщност Каратиста подържа приятелство с другия Близнак – Красен, а сделките между обвинителите с Каратиста щяха да преминат в латино – сериал.
Палежът не обслужваше никой от онези, които лежаха в ареста. И Иван Славков, и Веселин Данов трябваше да са пълни идиоти за да поръчат подобен смехотворен палеж и така да си отрежат всякакви пътища за промяна на мярката за неотклонение. Каратиста обаче като режисирана медийна звезда обясняваше нашироко как едва ли не ще умре от страх и посочваше точно тях като хора, които могат да го думнат. Страхът на Каратиста  изобщо не му пречеше да се разхожда из Варна и дори да ходи на гости у Веско Жеков, когото иначе „мразеше”. При една от проверките на полицаите в дома на Янко Каратиста дали спазва мярката си за неотклонение “домашен арест”, той не е заварен там. Жена му звъни по мобилния телефон. Каратиста и нарежда ченгетата да го изчакат. През това време звъни на Светлин Близнака, той пък веднага дрънва на шефа на ОДП – Варна Митко Димитров. „Еее, айде по-леко, не я правете толкова”, успокоява бащински комисарят, а на следващия ден прокурорка съветва Каратиста: “Абе, ти си излизай, ама да не те виждат!”
 Интересът Каратиста  да бъде представен като жертва обслужваше директно определени ченгеджийски и прокурорски среди. Това им отвързваше ръцете да пищят като ужилени при всеки иск за промяна на мярка за неотклонение на лежащите в ареста – ама, моля ви се, те палят коли, хората навън са в опасност... 
Дознанието бе удължено с четири месеца, през които процесуалните действия на разследващите се състояха в това да напасват показания, да търсят кой да разкаже още нещо и да оказват натиск върху определени лица, които да „доуточняват” спомените си. „Мега” дознанието трябваше да бъде вързано така, че да издържи в съда, а това ставаше все по-трудно.
Светлин Близнака бе вкарван  в следствения арест с указанията на прокурор Стефка Якимова, комисар Митко Димитров и дознател Панайот Вълчев  за да уговаря и въздейства на един от членовете  на бригадата на Красьо Дългия – Стилиян – Котката. Стилиян Котката  трябваше да бъде уговорен от Близнака да даде показания, че в различен период от време босове на мафията в морската столица са били Веселин Данов и Иван Славков. Котката  се хвали в ареста, че е постигнал сделка и скоро ще излезе под домашен арест. Котката твърди и, че поддържа телефонна връзка от ареста със Светлин – Близнака и той му нареждал какво точно трябва да говори. При осъществената сгляда с Близнака и правораздавалите, Стилиян Котката се е  съгласява да каже това, което се иска от него, но при положение, че на него също му дадат нещо. Обещаното „нещо” е смяна на мярката от задържане под стража в „домашен арест”.
Истинският бос на мафията Веско Жеков пребивава в кабинета на прокурорката и лично притиска Николай Хаджимихайлов – Найка да забрави, че босът е той и да твърди, че всичко, за което се сети, е дело на Иавн Славков и Веселин Данов.
Жеков държи своите под юзда и обещава, че „ще ги оправи”, защото прокурорката и ченге №1 „няма къде да му бягат”. През това време Светлин Близнака си говори ежедневно с комисар Митко Димитров и галено го нарича „Митенце”.
Палежите на коли не са достатъчен фойерверк обаче и в ход влиза гранотомет, който издрънчава и в главата на тогавашния главен секретар на МВР Павлин Димитров. Внезапно новината гръмва от него - срещу къщата на Веско Жеков е стреляно с гранатомет. Медиите моментално се вързаха, въпреки че гранотомет бе изключително силна дума за това, което бе избухнало в двора на Жеков. По луксозния дом на мафиота нямаше видими следи от поражения, нито се забелязваха някакви тежки вреди. Докато държавата цъкаше с език какви опасни мафиоти лежат във варненския арест, които нямат милост и с гранатомет целят „добрият” Веско Жеков, стана безпощадно ясно, че става дума за артилерийска шашка, метната в двора на наркобоса. Докато главният секретар на МВР Павлин  Димитров говореше за гранатомет, варненската дирекция на МВР извади съобщението, че „експертите установили, че неизвестният извършител е взривил оръжие, което е на въоръжение в армията и се използва за учебно-тренировъчни цели”. 
Всички тези „мероприятия”, чиито извършители и поръчители естествено не бяха открити, бяха използвани от ”мега” прокурорите като достатъчен аргумент  мерките за неотклонение на Данови и Славков по никакъв начин да не бъдат променени. Пред съда втората „мега” прокурорка Йорданка Стайкова представя материали по образувани три досъдебни производства - две от които за посегателство и повреди на имущество на двама от обвиняемите по дознанието, които са с по-леки мерки за неотклонение, и трето - за повреда на имущество на свидетел по делото.  Едното досъдебно производство е за прословутата „стрелба с гранатомет” срещу къщата на наркобоса на „Фирмата” Веско Жеков. Второто е за палежа на автомобила на Янко – Каратиста, а третото– за крошето в лицето на Светлин – Близнака. 
 „Без да твърди категорично, че Христо Данов е съпричастен към цитираните посегателства, ВОС намира, че в настоящия момент има реална опасност ако е на свобода, Данов - младши да се опита да извърши друго престъпление”. Христо Данов, който псуваше по телефона в ареста Близнаците бе заподозрян, въпреки че нямаше доказателства за това.
През  това време Лъки, Бъгси и още няколко момчета действаха. И снимаха подвизите на ченгетата със събирачите на парсата от проституцията. Бъгси се жертва и си нае проститутка, която чистосърдечно пред скритата камера разказа на кого, колко плаща и как полицаите пазят бизнеса. Тримата отидохме при Маргарита Михнева. След тежкия път в снежната зима, Лъки беше изнервен опасно и се изпокарахме по време на монтажа в телевизията. Той държеше всички гласове на записите да бъдат променени. Бъгси бе безгрижен като божия волна птица и не му пукаше, но Лъки  фанатично предпазливо обмисляше всичко. И пак се оказа прав.
След участията ми при Михнева, някои от момчетата, които ми помагаха моментално бяха локализирани и започнаха да ги привикват на разпити във вътрешната дирекция. Бъгси бе пръв сред избраните.
Дознател Пировски бе подложил Бъгси на кръстосан разпит:
- Откъде познаваш Томова? Какви записи има? Къде и кого сте снимали?
- Ква Томова бе? Никакви записи не знам и не я познавам... – Бъгси спазваше стриктно добрия стар закон на улицата: „Инкяр му е майката!”.
- Момче, виж сега, искам да ти помогна... – Пировски играеше на доброто ченге – Митко Димитров е опасен човек и ще ви разгони фамилията на всичките. Място няма да си намериш в този град...
Бъгси бе изключително прямо момче и това винаги му създаваше неприятности. „Така ме мачка и унизява тоя, че си мислех да му забия едно, ама се спрях, беше тъпо да лежа заради него...”, разказваше ми по-късно Бъгси и му вярвах, тъй като имаше удивително спокоен  вид, но бе толкова непридвидим, че дознателят наистина бе изкарал късмет. След Бъгси поред на номерата бяха извикани всички, за които се предполагаше, че знаят нещо за записите, които притежавам. Нито един от тях не ме издъни.
Бъгси обаче бе истинска находка. С Лъки бяха двете крайности. Колкото той бе предпазлив и изпипваше детайлите, Бъгси бе взрив от бързи реакции, след които идваше мисленето. Слънчев и с тънко чувство за хумор, Бъгси искрено ни удивяваше, че не може без музика. Докато пътувахме задължително  трябваше някой диск да гърми в ушите ни. Можеше да сме в минно поле и последното нещо, което би трябвало да ни нтересува е защо дискът не върви, можеше насреща ни да има картечници, но Бъгси невинно, все едно нищо не се случваше, изръсваше:  „Човек, музиката е много важно нещо!”.
Покрай цялата тази история попаднах и на едно момче, което се оказа племенник на Ахмед Доган. Момчил – Котката живееше с баба си в беднотия, бе изоставен от майка си, която пък бе сестра на Доган и живееше от години в Истанбул. Историята му беше покъртителна и с Михнева обмисляхме да направим предаване, но Момчил отказа да говори за това, дори и с прикрито лице. По-късно го арестуваха и откриха в дома му оръжие, а той се прочу в ареста с крилатата фраза: „По-добре лъв в клетка, отколкото мишка на свобода”.
Лъки пак го дръпнаха за разпит. Този път дознателят Панайот Вълчев му скочи с изтъркания номер, че „твоите хора”, имайки предвид Данови, „те топят, моето момче, така че мисли какво ще правиш”. Беше глупаво, невярно и евтино, но всякаква психологическа диверсия влизаше вход.
Това че ДАНС работеха по беззаконията, вършени от разследващите по „мега” дознанието започна да се усеща. Прокурорите и шефа на полицията пишеха оплаквания до премиера, до главния прокурор и до когото се сетеха, че ДАНС им пречела да работят. Това, което вършехме ние го знаех до последната подробност, но за това, което вършеха ДАНС нямах представа. И това ме изнервяше.
Агент Купър ни уверяваше, че информацията, която сме разкрили е 90 процента вярна и нещата се движат. Той никога обаче не ми каза кой истински ги спря и осуети истината за безобразията във Варна да бъде закована. При една от срещите ни в София се скарахме жестоко:
- Искам да знам защо след толкова месеци работа нищо не се случва. Какво още чакате? Да падне тавана ли? Сам ми казваш, че информацията е точна, че вие имате още много неща, до които сте се добрали. Защо лъжете, че нещо ще бъде направено?
- Натискът е жесток. Пишат срещу нас до премиера, главният прокурор, президента и до когото още се сетиш. Ние сме лошите и им пречим да си вършели работата... – спокойно отрони Агент Купър.
- Тоя главен прокурор малоумен ли е? Какво трябва още да направят? Кажи ми още какво?
- Не искат да им разваляме „мега” дознанието... Ако им хванем „защитените свидетели”, това ще обезсмисли цялото им упражнение... – агент Купър търсеше думите, с които да ми подскаже нежно онова, което не беше за казване. – Продължаваме обаче работата. Болното място на ръководството на ДАНС е „модела Варна”...
Безсилието ми изби в сълзи и за да ги скрия скочих рязко от масата и се обърнах остро към Лъки:
Айде, изчезваме!
Вече отвън, на тротоара, разделяйки се, казах ужасно тежки думи
на агент Купър. Размазах от обиди всички майка на дансаджиите и буквално го залепих за паважа без да успее да каже нито една дума. Лъки правеше опити да овладее положението и със смутена усмивка стисна ръката на агент Купър:
- Айде, другата седмица ще дойдем пак като свършим останалата работа...
Дръпнах го рязко за ръкава:
Никъде няма да ходим повече. Дотук бяхме! С тия педерасти и
мишки повече нямаме работа. Да вървят на майната си!
Оставихме агент Купър като тъжна картичка от зимна София на тротоара и форсирахме към Варна.
До Правец мълчахме. Знаех, че агент Купър ми бе най-малко виновен. Беше чист и честен с мен, дори беше удивително, че съдбата ме бе срещнала с такова слънчице в спецслужбите. Усещах, че не всичко зависи от тях, но истински се бунтувах. Написах му sms, че безкрайно съжалявам, че той го е отнесъл. След час той  ми звънна и ми разказа как запален от мен, е намачкал ония, които трябва в ДАНС. 
Лъки съсредоточено се взираше напред в пътя:
Човек, спокойно бе, всичко ще се оправи...
Нищо няма да стане, брат! В тази държава колкото по-голям е
скандала, толкова по-надълбко си го пъхат в насраните гащи! Агент Купър не е виновен, прокуратурата, или нечии други интереси ги спират, и не смее да ми го каже в прав текст.
Много по-късно Алексей щеше да ми подари едно стъкълце от мозайката: „Толкова бяха нахъсени и бесни за това, което се случва във Варна нашите, че бяха готови дори да действат сами...”. Само че ДАНС не бе армията на Сталин и за всичко трябваше прокуратура. Която пък нямаше никаква сметка да вади мръсотията си на показ и то по такова „европейско упражнение” за залавянето на мафията във Варна, с което проглушавахме ушите на Европата.
След време щях да разбера от Агент Купър и още нещо, което потвърждаваше всичко:
-Днес много се беше разлютила и с основание, разбира се. Но 
имай малко доверие на любимия си ДАНС. Стигнали сме до там, че трябва да арестуваме шефа на ОДП – Варна. Представи си го как ще стане! И трябва прокуратурата във Варна да признае пълната си некадърност. Направо не ми се вярва, твърде е хубаво, за да стане точно така! Но тъй или иначе, с тях е свършено. Не мога повече да ти разказвам, за съжаление.
С тях не беше свършено. Довършиха нас.
Както се случва в България, спасиха им задниците, а нас ни хвърлиха на вълците. Това обаче все още не се бе случило.
Битката между ДАНС и МВР на варненска територия бе свирепа, макар и водена тихо, и зад кулисите. Тя не бе заради глупотевините, месеци по-късно лансирани от хората на Костов и Бойко Борисов, че се припокривали дейностите на МВР и ДАНС и имало ненужна конкуренция. Войната бе, защото ДАНС дишаше яростно в корумпираните вратове на висши полицаи и магистрати тук. И това не се прощаваше. Особено, когато същите ченгета бяха слуги на определени политически и олигархични кръгове, включително свързани с нови, запътили се към властта.
При пълна секретност в резиденцията на „Евксиноград” край Варна се проведе съвещание на главния прокурор, прокурори от ВКП, Митниците, Данъчното и  шефовете на ДАНС. Най-странното бе, че на тази среща липсваха фигури от МВР. Научих за сбирката от пресата. Агент Купър ми  бе споменал само, че ще имат път към Варна и ще ми се обадят да се видим. 
Телефонно обаждане не последва. Не се видяхме. Но пък получих послание от Агент Купър: 
„Днес не се видяхме, защото ОДП – Варна бяха в паника и стрес, и следяха движението ни. Търсят кой ни е информатора във Варна. Трактора ти праща поздрави, Главния прокурор също. Вече е имало оплакване от нас, че пречим на ОДП за да "разгромят организираната престъпност във Варна". За срокове нищо не мога да ти кажа, освен че работим здраво, но...кога ще дойдат резултатите вече не зависи от мен или от Трактора. Сайта ти се следи много яростно от ОДП и мега прокурорката. Опитват се да контролират хората, от който черпиш инфо, така че бъди внимателна и не си уговаряй срещи по телефона, или ги променяй в последния момент. Ще се чуем. До скоро”
Какво исках аз и къде се пъхах между шамарите? МВР следеше ДАНС, тая държава беше пълна гротеска. И резултатите зависеха не от онези, които работеха вДАНС, а от онова Високо, в което всичко се прикриваше.
През това време „мега” прокурорката Стефка Яимова, комисар Митко Димитров и дознателят Панайот Вълчев сътвориха ново обвинение срещу Веселин Данов – за ръководе на организирана престъпна група за наркотици и придобиване на пари от тях. Заедно с него вътре бе апликиран и „дежурния” Радослав Калчев – Черния Роди. Обвинението се градеше единствено на разпит на някой си Мартин Демирев Георгиев, а най-нелепото бе, че обвиняваха Черния Роди в нещо, за което вече бе осъден.
По-късно щях да разбера от Светлин – Близнака, че  Мартин е бил измислен като основен свидетел за да бъде повдигнато  това ново обвинение. 
Това е „разпит” на лицето Мартин Демирев Георгиев, който не фигурира официално по „мега” дознанието. От 38 минутния „диалог” се оформят три изречения официално „уточнение” към първоначалните показания. Как става това?
Единствено върху показанията на Мартин е повдигнато обвинение срещу Веселин Данов, Радослав Калчев – Черния Роди и Недялко – Чубака по чл. 321 от НК за организирана престъпна група, разпространявала наркотици. Обвинението е повдигнато единствено по показанията на въпросния Мартин Демирев Георгиев без нито едно пряко доказателство и касае перииод от време шест години назад. Мартин Демирев Георгиев дава веднъж показания. Оказва се обаче, че те „не пасват” на прокурорка и дознател и той е доведен от Близнака очевидно след уговорка с „мега” прокурорката Стефка Якимова за да напасне показанията си. „Разпитът”, ако това може да се нарече разпит, се провежда на удивително място – стая на охранителна полиция на ЖП – гара – Варна. Какво кара прокурорката да не провежда разпита в кабинета си или в кабинета на дознателя в ОДП – Варна, не става ясно.
Идентифицираните гласовете са на „мега” прокурорката Стефка Якимова и дознателя по „мега” дознанието Панайот Вълчев. Другият мъжки глас очевидно е на Мартин Георгиев Демирев. Прави впечатление, че през целия запис лицето, което твърди, че е бил два пъти в „някаква квартира” бърка името на Чирпанския, наричайки го Христо. Прокурорката и дознателя също използват това име. Истинското име на Чирпанския обаче е Николай.
Прокурор Стефка Якимова: Влизай...
Дознател Панайот Вълчев: Кво става бе?
Мартин: Ами... добре.
Прокурор Стефка Якимова: ... Да не си помислиш нещо...Няма как това, което в обясненията си дал, да е вярно... Виж кво си казал...
Дознател Панайот Вълчев: ...Познавам Радослав Калчев – Черния Роди от 2000 година като се занимаваше с внос на автомобили. През 2002 година влязох в затвора за грабеж и излязох през май 2005 година...
Мартин: Да...
Прокурор Стефка Якимова: Май 2005-та ли?
Мартин: Да...
Дознател Панайот Вълчев: Сигурен си?
Прокурор Стефка Якимова: Сигурен си? Да не е 2004-та?
Мартин: Може и нещо да са бъркам, ма... Ааа, те май правиха някакви акумулации, май по-рано беше...Не мога да...
Прокурор Стефка Якимова: ...щото има после един текст, че Мартин Вълков /очевидно става дума за Мартин – брат на Вальо Гимнастика/ от 2004 –та е бил в ареста... Щото няма как! Той като влезе 2004-та, ти да говориш, че 2005-та Мартин е бил навънка...До 2007 е в затвора, няма как да е... Затова да не би да говориш за 2004-та?
Мартин: Може... не знам... Обърках въпросите... не знам...
Прокурор Стефка Якимова: Ако обърнеш някакъв сигурен факт, какъвто за тебе би било излизането ти от затвора...
Дознател Панайот Вълчев: /очевидно чете предишните показания тихо на глас/.
Прокурор Стефка Якимова: ...ама ти говориш за 2005 година януари, ама пък 2005 година те са в ареста и... Чубака... Пак не става!
Мартин: 2005-та не е било, щото аз 2005 май знам със сигурност, че не е влизал...не съм...
/звъни телефон/ 
Дознател Панайот Вълчев: Имаш ли работа някаква в момента, ве? Моля та запиши три имена и едно ЕГН. Мартин Демирев...Моля? Де-ми-рев. Георгиев. 78..........Много та моля обади се до затвора да питаш откога е излязъл от затвора. Да. Варна. Нали във Варна беше?
Мартин: Да.
Дознател Панайот Вълчев: Да. Варна.Питай и като месец, не само като година.Да, чакам. Моля та, че ми е спешно много.
Прокурор Стефка Якимова: Това трябва да преценим... 
Дознател Панайот Вълчев: Нали се сещаш, че ти казвам нещо...
Прокурор Стефка Якимова: ... от 20 ноември... до септември 2007 е в затвора... Тия събития биха могли да се случат 2004-та. 2005-та няма как! И по отношение на Мартин, и по отношение на Чубака. Чубака пък съвсем. 
Дознател Панайот Вълчев: ... от януари 2005 е задържан.
Прокурор Стефка Якимова: От януари 2005 е задържан.
Дознател Панайот Вълчев продължава тихо да чете първите показания на Мартин Демирев Георгиев, повтаря годините.
Прокурор Стефка Якимова: Няма да е тогава... Колко ти беше наказанието?
Мартин: Ми те ми дадоха пет.
Прокурор Стефка Якимова: Ами предварително задържане нямаше ли?
Мартин: Имах.
Прокурор Стефка Якимова: Колко?
Мартин: То значи пет плюс 2,8 беше цялото обаче по друго дело имах там предварително задържане около три години ли...
Прокурор Стефка Якимова: Да...
Мартин: ... и после напраиха акумулация, пуснаха ма...
Прокурор Стефка Якимова:...не, не няма как!
Дознател Панайот Вълчев: Да не би да е било май 2003-та? Да не би да си лежал две години в затвора?
Прокурор Стефка Якимова: Не, не! 2004-та трябва...
Дознател Панайот Вълчев чете пак показанията и повтаря годините: ... значи туй става 2005...
Прокурор Стефка Якимова: ...след няколко месеца примерно идва ... пет и четири ... става септември 2005-та...
Дознател Панайот Вълчев продължава мърморейки да чете показанията.
/звъни телефон/
Дознател Панайот Вълчев: Да. Месец август 2007-ма...Ти пак ли си бил в затвора? /към Мартин/
Мартин: Да. 
Дознател Панайот Вълчев: /говори по телефона/ Не, предишното му. Извинявай много. Предишното му... Е, кво да направя, спешно ми трябва... Предишното му. Трябва да е излязъл 2004-та там, 2003-та – 2004-та...2003-та, 2004-та, 2005-та там някъде...Като е влязъл 2001-ва кога е излязъл.
/мълчание/ Прокурор Стефка Якимова и дознател Панайот Вълчев очевидно четат пак годините в показанията на Мартин.
Дознател Панайот Вълчев: ... ами 2005 ще остане...
Прокурор Стефка Якимова: Николай и той ... Чирпанския...Тука е Ицо. Или така ти се представи?
Мартин: Ицо Чирпанския.
Прокурор Стефка Якимова: Той е Николай.
Мартин: Ами не знам, то може и зарад туй да не съвпадат...
Прокурор Стефка Якимова: Така ти се е представил, просто затуй ти казвам...Така ти е казал, може и така да ти се е представил...
Дознател Панайот Вълчев: /чете/... края на 2005-та отидох...
Прокурор Стефка Якимова: Няма как. В края на 2005 Мартин Вълков няма как да е бил там.
Дознател Панайот Вълчев: Кога влиза в затвора?
Прокурор Стефка Якимова: 2004-та... /към Мартин/ В ареста колко седя?
Мартин: В ареста около.../не се чува/.
Дознател Панайот Вълчев: ... Сигурен ли, че и двата пъти бяха и Чубака, и Чирпанския и тоз там...
Мартин: Чирпанския да, ама може и някой да ми се е представил...
Дознател Панайот Вълчев: Чубака може ли да не е бил там?
Мартин: Ами може...може и някой да се е представил за тях.
Дознател Панайот Вълчев: А Чирпанския кога е бил... /очевидно пита за ареста/ Чубака кога е бил? Януари 2005-та...
Прокурор Стефка Якимова: 2005-та...
/звъни телефон/
Дознател Панайот Вълчев: Ало... 31 май 2005-та. А тоз Чирпанския? Край теб ли е Илиев? Как са имената на Чирпанския, ве? Айде... /към Стефка Якимова/: Мартин кога е бил в ареста?
Прокурор Стефка Якимова: Мартин ли? Делото 2006-та...септември 2007 са пуснати...
Следва тихо уточнявяане между дознателя и прокурорката за годините.
Прокурор Стефка Якимова: ... Със сигурност е 2005-та от това, което казваш за тая среща.../не се разбира/... защо не може да е истина това.
Мартин: За Мартин и за Чубака не толкова, колкото с Родито сме били там... Чирапанския лично ми се представи на мене.
Дознател Панайот Вълчев: Ти Чубака принципно знаеш ли кой е?
Мартин: Еми... /не се разбира/
Дознател Панайот Вълчев: ... той Чубака обаче излязъл 2006-та, ама ти пък как си имал срещи 2005-та, то за Чубака по може, ама...
Прокурор Стефка Якимова: ... къде са били... в затвора са...
Дълго мълчание, очевидно четат.
Звъни телефон.
Дознател Панайот Вълчев: Чирпанския кога излиза, ве? Всъщност, кога е влазъл? Имаш ли представа от кога е делото, когато е задържането?... Януари 2007-ма...То беше около година преди туй, нали тъй? Май...
Прокурор Стефка Якимова: Те ги пуснаха...
Дознател Панайот Вълчев: Май 2007-ма.../говори по телефона/ А той имаш ли представа през туй време дали е ... Не бе, питам те, квот са сетиш, бе... Абе можеш ли, трябва ми да проверят още един човек кога е излязъл от затвора... Недялко Цветанов Цвятков /бел.ред. очевидно става дума за Чубака/. Просто да го видиш кога е... щото той влиза в ареста ануари 2007-ма, ама той повече от една година е бил и е приведен в затвора и там по присъда директно по присъда ли отива? /обръща се очевидно към Стефка Якимова/
Прокурор Стефка Якимова: Кой?
Дознател Панайот Вълчев: Чубака.
Прокурор Стефка Якимова: Е той е задържан януари...
Дознател Панайот Вълчев: Мога ли да та изчакам да са обадиш? Айде...
Дознател Панайот Вълчев: Вълков кога каза, че излиза?
Прокурор Стефка Якимова: Септември 2007-ма...
Прокурор Стефка Якимова към Мартин: Просто това, което си казал не съответства за Чубака, а пък за Мартин хептен...то и за Чубака хептен... за тия двамата...
Мартин: Ми значи...
Прокурор Стефка Якимова: А ти пък излизаш, значи няма как да е преди това, ти пък излизаш май...
Мартин: Ми значи...
Прокурор Стефка Якимова: Единият вариант е – че не са били там. Други хора...
Мартин: Други хора дет са били там да са са представили за тях.
Прокурор Стефка Якимова: Ти познаваш ли Мартин и Чубака?
Мартин: Ами преди дет съм го виждал Чубака 2001-ва.
Прокурор Стефка Якимова: А Мартин Вълков виждал ли си го преди?
Мартин: Преди не... Само съм чувал за него.
Прокурор Стефка Якимова: Значи си чувал?
Мартин: Чувал съм за някакъв брат Гимнастика ли...
Прокурор Стефка Якимова: А разпознавал ли си тия хора там в колата, или нещо друго...
Мартин: Там като влязохме и се запознахме. Той са запозна...
Прокурор Стефка Якимова: Как изглеждаше Мартин?
Мартин: Малко по-висок от мене, така ...
Прокурор Стефка Якимова: Къса коса?
Мартин: Да... не много къса, чуплива така... Светла...
Прокурор Стефка Якимова: Тъмни очи, светли очи...
Мартин: Светъл...А пък другия ... висок, слаб...
Прокурор Стефка Якимова: Чубака ли?
Мартин: Да. Тоз дет са представи за него де...
/звъни телефон/
Дознател Панайот Вълчев: Ало... Тъй...06.01.2006-та е в Ловеч... Влязъл на 14 януари 2006-та и на 6 февруари го привеждат...Не може ли някак да е излязъл?
Прокурор Стефка Якимова: Аз и за Мартин ти казах... Той е в ареста непрекъснато от ноември 2004-та до април 2006-та. Няма как да излезе.
Дознател Панайот Вълчев: Как лежи толкоз много време в ареста без да е приведен в затвора? /към Мартин/ Ти сигурен ли си за Чубака и...
Прокурор Стефка Якимова: По-скоро за Черния Роди.... Ти с Чубака как си?
Мартин: От 2001 сме се виждали два-три пъти с него.
Прокурор Стефка Якимова: ... значи са му се представили... не е сигурен...
Мартин: Ами те така се представят.
Прокурор Стефка Якимова: Може някой друг да се е ползвал чужди имена...Ъъ? Все едно аз да отида и да са представя за някой...щото аз не знам те ли са... ама той после ако ги е виждал веднага и такова...За Черния Роди си сигурен? Знаеш го кой е. И за Данов.
Мартин: Да. После разбрах, че...
Прокурор Стефка Якимова: За Черния Роди съм сигурен. Ти го познаваш...
Мартин: Аз го познавам.
Прокурор Стефка Якимова: Веселин Данов го познаваш. Сигурен си, че си го виждал по телевизията.
Мартин: Да бе, по телевизията съм го виждал.
Прокурор Стефка Якимова: Оттам нататъка Ицо Чирпанския и Мартин Вълков с тези имена ми се представиха, но преди това не ги познавах и не мога да кажа дали това са тези лица.... Може ли така да процедираме?
Прокурор Стефка Якимова: /свежда разпита до няколко изречения писмено/: Искам да уточня, че предния път ... за Ицо Чирпанския и Мартин, някой ма лъже и аз не мога да разбера кой ма лъже...
Мартин: Е аз кво да лъжа...влазох и Черния Роди ми каза – запознай се с момчетата...
Дознател Панайот Вълчев: /очевидно пише/: Искам да уточня... във връзка с обяснението...
Прокурор Стефка Якимова: ... във връзка с предшния си разпит.... тея ги изчистваме за момента да не сме укорими...
Дознател Панайот Вълчев: Виж сега кво праим сега...аз не съм сигурен в тия лица...
Прокурор Стефка Якимова: Какво?
Дознател Панайот Вълчев: ...но за Родито, Чирпанския, за Чубака, те участват заедно...и са били в ...
Мартин: Не...
Дознател Панайот Вълчев: Освен тогава като ги видя?
Мартин: Тогава като ги видях те казаха – ето момчетата работим с тях.
Прокурор Стефка Якимова: Емии...не съм категоричен в момчетата, но има момчета в крайна сметка, какво...
Прокурор Стефка Якимова: Ти кат си ходил в тях...
Мартин: Как ... Не в тях. Казват в една квартира отиваме.
Прокурор Стефка Якимова: Аааа в квартира...
Дознател Панайот Вълчев: Те ли ти са представиха, или...
Мартин: Да бе. Единият каза – приятно ми е Мартин. После като говорихме викам на Родито, той вика Ицо Чирпанския...
Прокурор Стефка Якимова: А онзи другия каза – Чубака.
Мартин: Да. Николай, Никола ли...
Прокурор Стефка Якимова: Аз бях чувал тези имена.
Мартин: Да.
Прокурор Стефка Якимова: И прякори. Можем така да кажем.
Дознател Панайот Вълчев: След това запознавал ли се със тях? Виждал ли си се? Тези тримата души?
Мартин: Не... Пак там. Втория път.
Дознател Панайот Вълчев: Ааа, втория път ...
Мартин: Пак същите хора бяха, да.
Дознател Панайот Вълчев: А след тези двата пъти?
Мартин: Не, не. Само Родито видях в затвора.
Прокурор Стефка Якимова: Не съм виждал тези хора.
Прокурор Стефка Якимова: Но съм сигурен за Черния Роди...
Дознател Панайот Вълчев: Ма то няма за него няма ко да пиша, че е сигурен щото той казва – познавам го от 2000 година, когато той се занимаваше...
Прокурор Стефка Якимова:.. а то и за Данов е казал, че е общински съветник и го знае...
Дознател Панайот Вълчев: Ма ти сигурен ли, че са ставали тия неща?
Мартин: Да бе сигурен съм като лежах в затвора с Родито...
Дознател Панайот Вълчев: Родито е ясен. И Данов. Говоря за другите двама Мартин и Чубака...
Мартин: Емии така ми се представиха...като тяхния апартамент...Аре да отиваме да избухваме...Вика – запознай са...
Дознател Панайот Вълчев: Щото тез двамата Мартин и Чубака просто нямат вариант да са там, разбираш ли...
Мартин: Ясно. Значи някой ми се е представил за тях...
Прокурор Стефка Якимова: Значи виж кво пише тука сега...Другият ще му кажеш ли като излезеш да дойде тука сега? /очевидно става въпрос за лицето, което е довел Мартин на жпгарата/.
Мартин: Ами ще му кажа.
Дознател Панайот Вълчев: Той тука ли е?
Прокурор Стефка Якимова: Да.
Прокурор Стефка Якимова: Виж какво пишем ний...Искам да уточня нещо във връзка с предишния си разпит. Когато Роди ме води в някакъв апартамент и ме запозна с момчета, които ми се представиха като Мартин Вълков, Чубака и Христо Чирпанския. Аз бях чувал тези имена и прякори, до този момент обаче не бях ги виждал. Не мога да кажа, че това са точно тези хора. Отдавна не съм виждал тези хора, не съм убеден, че ако ги видя ще ги позная. Тия същите хора, които са били в тоя апартамент там, виждал ли си ги после?
Мартин: Два пъти съм ги виждал.
Прокурор Стефка Якимова: За Веселин Данов и Радослав Калчев съм сигурен, тъй като първият е общински съветник, а вторият познавам лично отдавна. Значи за тях спор няма. Няма. Обаче за онез тримата Мартин Вълков, Чубака и за Христо Чарпанския няма... Панчо, кво мислиш?... Ти после за кво влезе в затвора?
Мартин: Направиха ми групиране дет първото и ...
Прокурор Стефка Якимова: И пак лежа...
Мартин: Да.
Дознател Панайот Вълчев: /чете/ И двата пъти Роди ме води в някакъв апартамент, в който те разпределяха пари от наркотици.... то не става дума за кой апартамент... ами де да го знам...
Прокурор Стефка Якимова: Нали разбра какво уточняваме сега?
Дознател Панайот Вълчев: Значи ако има нещо ще ти се обадя щото има много работа и като го поправя....
Прокурор Стефка Якимова: И пак. 
Дознател Панайот Вълчев: Айде.
Обвинението за организираната престъпна група за разпространяване на наркотици е за периода 2004-2006 година. То е повдигнато в края на „мега” дознанието срещу Веселин Данов от прокурорката Стфка Якимова. Базира се на голите показания на лице, което очевидно се лута кого познава, кого е виждал, или не. По това обвинение има и още две показания – едното на Янко Каратиста, и другото на шофьора на наркобоса на „Фирмата” Веско Жеков. И Жеков, и Каратиста са под домашен арест, без ден в ареста, благодарение на „мега” прокурорката. По обвинението няма и грам пряко доказателство. То се гради единствено по спомени на „очевидци”
Когато извадих този запис, натискът срещу Мартин Демирев Георгиев стана жесток. Полицаи от Трето полицейско управление, най-вероятно инструктирани от ченге №1 на Варна, притискат Мартин Демирев като го заплашват, че „ще го скъсат”, ако му мине през ума да „смени показанията си” и каже пред проверящият прокурор от ВКП как е бил натискан и от кого, за да свидетелства.Полицаите притискат в продължение на три часа и съпругата на Мартин без да я пускат да напусне дома си. Мартин се покрива и веднага от прахта е извадена стара преписка за намерени в мазата му четири джанти. Тя е и мотива да търсят да го арестуват за да го пречупят в ареста, ако случайно каже истината пред проверяващия прокурор от ВКП.
Черния Роди бе сломен и напълно объркан. Той не можеше да повярва, че го обвиняват в нещо толкова тъпоумно скроено, още повече по показанията на човек, който той изобщо не познава. Роди бе излежал присъда за разпространение на наркотици и непрекъснато питаше: „Как могат да ме обвиняват за нещо, за което вече съм осъден, как ще ме съдят за едно и също нещо два пъти?” 
Подобно обвинение по никакъв начин не можеше да издържи в съда. Съветваха Роди да не бяга и да не се крие, а да се яви на призовката, която му бяха пратили иначе в качеството му първоначално на свидетел. Роди обаче бе сигурен, че ще го задържат и духна. По-късно името му странно се появи в два акта за повдигане на обвинение, които видях с очите си.
И двата документа бяха изготвени от дознателя Панайот Вълчев. На единия името на Черния Роди бе посочено като обвиняем заедно с цялата група  по „мега” дознанието. На другият документ със същата дата и час на изготвяне, името му липсваше. Дознателят бе помолил един от обвиняемите, на когото бе връчил  актовете в автомобил, да унищожи първия екземпляр, но човекът придвидливо го бе запазил.
Тогава си мислех, че Роди е сключил сделка с ченгетата и затова са извадили името му и го написах в сайта. Оказа се обаче, че Роди е вкаран в обвинителния акт и е отказал всички предложения, на които не може да се устои, дошли от „мега” прокурорката и комисар Митко Димитров чрез устата на  любимия им мафиот Веско Жеков.
Извиних се на Роди с публикация. Така разбирах журналистиката – когато си сбъркал, винаги трябваше да имаш силата да признаеш, че си сбъркал и да се извиниш.. На когото и да е било – от президента, до бандита. 


Роди изчезна и се говореше, че е в Доминиканската република. 
Един ден получих от него e-mail и за първи научих за обратната страта на медала, който си бяха окачили някои за ареста му преди години и присъдата му, която бе плод на сключено споразумение, и по която беше в пробация.  Подателят бе „Познаваш ме”:
„През 2006 година по поръчка на Жеков /б.а. Веско Жеков/ и Янко /б.а. Янко Каратиста/ трябваше да ги снабдя с хероин и кокаин, защото бяха закъсали. След като те се бяха уговорили с Емо /б.а. шефът на БОП – Варна Емил Михайлов/ и Досев /б.а. Добромир Досев – дясна ръка на Емил Михайлов/ за да ме подложат, хванаха ме по техен сигнал на място. Тогава и до ден днешен нито един полицай и прокурор не ме пита за кого са тези неща, а просто – давай, нали го хванахме... Защо тогава никой не ми заведе дело за организирана престъпна група? Защо никой не ме разпита за Данов, за Чубака, за никой? По пътя към ареста Досев сам ми каза в колата: „Нали знаеш кой те изпя?”. Разговорите с Янко Каратиста липсваха. Бяха пуснати съвсем други неща /б.а. има предвид СРС-та/, които нямаха никаква връзка със задържането ми. Лично Жеков след като се покрих /б.а. става въпрос по повдигнатото вече обвинение по „мега” дознанието/, чрез мои познати искаше да се  свърже с мен и да ми каже, че може да ме оправи само да съм кажел за Данов. Аз не съм шпионин и не мога да лъжа и да си измислям. Пак питам защо тогава /б.а. по време на ареста му преди години/ никой  не ми повдигна обвинение за група, в която са Данов и Чубака? Държа да бъда разпитан от прокурор от ВКП, а този Мартин въобще не го познавам. Аз си излежах присъдата, благодарение на Янко, Жеков, Досев и Емо Михайлов. Мога да кажа много неща, но не искам да имам повече разправии със съд, прокуратура и полиция. НИКОЙ, НИКОЙ НЕ МЕ ПИТА ЗА КОГО БЕШЕ ТОВА ПОЛОВИН КИЛО, А ЧАК СЛЕД ТРИ ГОДИНИ МЕ ОБВИНЯВАТ ЗА ОРГАНИЗИРАНА ПРЕСТЪПНА ГРУПА ПО ПОКАЗАНИЯ НА ЧОВЕК НА ЖЕКОВ, КОЙТО НЕ СИ СПОМНЯМ ДАЛИ СЪМ ВИЖДАЛ НЯКОГА. ДОРИ СЪМ УБЕДЕН, ЧЕ НЕ ГО ПОЗНАВАМ. Също така прокурор по моето дело беше жената на вратаря на „Спартак”, който бе на заплата от Жеков и Славков, и Янко, когато бяха в добри отношения. Май много съвпадения, а? Питай Емо /б.а. шефът на БОП – Варна Емил Михайлов/ като имаше 100% информация за Янко Каратиста като ходи да взема хероин и знаеше часа и мястото, защо не направи нищо, а дори им направи безпрепятствен коридор да приберат наркотиците, докъдето трябваше да отидат. Всичко е толкова смешно, еба ти пародията, нямам думи. Има ли човек, на който да разкажа всичко това и да се вземат някакви мерки, а не само да вярват на Янко и Жеков, и на някакъв измислен сол ташак на Жеков”.
Роди бе пратил нотариално заверени показания във ВКП. 
Има ли човек, на който да разкажа всичко това? 
Прокуратурата беше глуха за всичко, което бе свързано с боса на мафията Веско Жеков. Тя бе с тапи в ушите и за мръсотиите, сътворявани от прокурори и висши полицаи във Варна. 
Тюрлюгювечът „мега” дознание бе наблъскан с подобни „доказателства” и колкото повече се трупаха томовете по него, толкова по-страшна ставаше картинката. Ако това бе разследване, по тази логика чрез подобни показания, измайсторени от близки бандити до полицията, всеки един от нас, утре можеше да се събуди  като бос на мафията.
Роди на бърза ръка бе осъден на една година заради нарушената пробация. 
„Идвам да лежа една година, пак смрад и лайна, това дело няма ли край, докога с тези тъпотии, писна ми!  Чудя се какво е това дело, такова безобразие – ужас! Тоз Жеков, еба ти връзкаря...еба ти беззаконието... А ПОМИЯРА ЖЕКОВ КАК Я МИСЛИ, ОТКЪДЕ ТОЛКОВА ВРЪЗКИ ИМАТ ТЕЗИ ЛАЙНАРИ?”
Не само Роди, всички се питахме това – как бе възможно човекът, който оглавяваше мафията десет години да остава „последна дупка на кавала” и всичките му престъпления да бъдат прехвърлени умело върху главите на останалите, благодарение на „ювелирните” правораздавателни действия на „мега” прокурорите и комисар Митко Димитров. При предявяването на материалите по делето и адвокатът Илиян Василев щеше да реагира бурно. В материалите по дознанието имаше данни и показания, че Веско Жеков е направил две поръчки за убийства. Единият от тах Живко Великов, срещу когото е стреляно, слава богу, бе оживял. „Как е възможно да не бъде повдигнато обвинение на този човек?” шокиран е адвокат Василев. Дознателите мънкат: „Ами, то от нас не зависи, прокурорката така каза...”.
След време, когато Весо Данов подмолно си уреждаше споразумението  с прокурката Стефка Якимова, Черния Роди все още не знаеше за това. Впрочем, и аз бях държана далеч от това, въпреки че информация от прокуратурата изтичаше. Към Роди бе пусната и интрига срещу адвоката му Иван Томов, и той му се ядосваше, че точно той го бил накарал да избяга зад граница. Томов обаче нямаше вина. Весо Данов също щеше да се упражнява интгригантски върху гърба на Томов и от цялата словесния буламач, го отнесе Роди.
Предния ден преди да се яви в съда, Роди ми написа:
„Веси, утре влизам в затвора, благодарение на тъпотиите на Данов. Дадоха ми една година и 11 месеца и ми групираха присъдите. Еба ми се майката, ще лежа 1 година и пет дена. Наебаха ме професионално, объркаха ми пак живота, без вина виновен. Кво да ти кажа не знам, пак по затворите, но да сме живи и здрави. Най-лошото е, че ще лежа в корпуса, строг режим. Писна ми. Какво му трябваше да се занимава с глупости /б.а. – Весо Данов/, изядох го аз без нищо. Не ме плюй. Напиши две хубави слова за мен. Видя, че аз не съм предател и никога няма да стана. Чао. Ще севидим след година. Угре в 13 часа съм пред съда”.
Беше като забавен кадър на епизод от странен филм.
Репортерите чакахме пред сградата на варненския окръжен съд. Роди се зададе отдолу, придружен от две цивилни ченгета. Беше облечен целия в черно, а зад черните очила криеше онази болка, която журналистте  не подозираха. Площадът пред шадраваните бе горещ като тенекия  и  безлюден. Роди вървеше отсечено, с високо вдигната глава. Тръгнах насреща му и някъде по средата,  срещайки се, се прегърнахме. Прошепнах му да се държи. Той само горчиво се усмихна.
Минути по-късно един от фоторепортерите ме попита: „Да не сте били гаджета?”. 
Не бяхме. Това не беше демонстрация. Познавах Роди от 20 години. Още от времето, в което съдбата още не го бе запратила с един мощен шут в гангстерския свят. Може и да бе всякакъв, но той носеше много добри звънчета в душата си. Знаех нелекия му път и имах слабост към него.  Виждала го бях в неподозирани човешки ситуации, толкова безсилен, че якият му демонстративен вид се пропукваше като черупка на яйце. Той беше един мъж, който никога не се оплакваше от кръста си, но като истински мъж, можеше да плаче.  Този път отиваше в затвора, вкаран в една мелачница абсолютно без вина. За разлика от всички онези истински мафиоти, които бяха „оправени” от дуото „Якимова – Димитров” със смехотворни споразумения без да лежат нито ден в ареста.
Същата вечер по телевизиите показаха два репортажа един след друг. Сцени, достойни за учебник по психилогия. Разреваният Веселин Данов, с треперещи устни,  който се беше признал за виновен по всички обвинения, обяснявайки нелепо пред камерите колко е невинен, и Черния Роди – крачещ с високо вдигната глава, безмълвен, тръпчиво усмихнат, влизайки в съда.
Преди този финален епизод обаче, на 30 март се случи нещо,  което дори и не бях си пожелавала. 
- Ало, Томова ли е? Аз съм Пейчо Пейчев. Искам да ти кажа нещо по „мега” дознанието.
Петнайсет минути по-рано сътрудничка от офиса ме бе предупредила, че е дала мобилния номер на някой си, който се обадил и искал да говори нещо по-важно по „мега” дознанието. Звъняха всякакви – ченгета, мутри, които ме тъпчеха с информация, в повечето случаи накърпена като басмена циганска пола, от която нямах никаква реална полза.
В първия момент не включих кой е тоя Пейо. 
- Аз съм този, който дадох показания срещу Данов.
Бинго. Пейо бе дал показания, че Веселин Данов го заплашвал, че взима проституцията на Варна.
- Тук съм и с други момчета, кога можем да се видим? – задъхано сипеше думи Пейо.
- Когато и където кажеш.
- Да, ама аз съм под домашен арест и не мога да мръдна. Ела вкъщи.
Минути по-късно вече бях в таксито. Посоченият адрес бе извън Варна. Пейо ме чакаше долу на входната врата, която заключи след мен. Новостроена кооперация, необитаема. Качвахме се по стълбите и едва след часове щях да установя, че съм генетично увредена и ми липсва каквото и да е чувство за самосъхранение.
Пейо познавах бегло от времето на взривения в асансьор сикаджия Данчо Марков. Толкова. А онези, които ме чакаха горе на последния етаж бяха истински сюрприз.
Около масата се бяха разположили две момчета плюс Пейо. Не ги познавах. Седнах и глуповато усмихната, любезно се ръкувах, представяйки се. Единият си каза името, но не го чух. Това бе едно от слабите ми места. Другото ми уязвимо място бяха колите. Никога не знаех каква марка кола виждам или ме вози и ако някой ден се наложеше да описвам автомобил, със сигурност щях да посоча Хамър, вместо Опел. 
Насреща ми едно едро русоляво момче с малко крива усмивка внезапно каза:
Аз съм Коджата.
Първото, което се случи бе, че една камара камъни затрополиха от
върха на мозъка ми и запрепускаха стремително надолу към петите. Второто бе светкавичната мисъл – е, тука сега, ще ме бият и ще ме чукат като за световно. 
Коджата бе момчето за всичко на Близнаците. Месеци наред изнасях данни как шефът на полицията Митко Димиров и „мега” прокурорката Стефка Якимова шокиращо покриват Близнаците, които въртят проституцията в града като в същото време се бият в гърдите, че са заловили мафията и тя е в ареста. Знаех цялата схема на Близнаците и хората им и ги разнасях по прокуратури, ДАНС, а в телевизионното студио на Маргарита Михнева дори пуснах  лица, които да говорят за тях. Пазех се да не изпадам в параноя, но внимавах и все по- често се оглеждах и сменях маршрутите. Очаквах да ме пребият същите тия Близнаци.
Коджата ме гледаше мълчаливо и присмехулно, навел леко главата си надясно. 
Нямах изход. Бях опряна до стената и превключих рязко, влизайки в роля.
- А, така! Много ми е приятно. Доживяхме да се запознаем. – усмихвах се така като че ли в лунните ми нощи съм бленувала да видя единствено Коджата. Обърнах се игриво към другото момче и кокетно, което изобщо не ми отиваше, попитах – А Вашето име как беше, че не чух?
- Светлин. Близнака. 
Томова, Томова, падна ли в капанчето. Идваше ми да се шибна сама. С прав десен между очите.
Мисълта ми беше бърза като куршум. Това си беше чиста клопка, но какво биха искали от мен тези, които ми бяха върли врагове. Нямаше кой друг да ръководи „мероприятието” освен комисарят Димитров. Танцувах румба върху нервите му и трябваше да ме закове. Нещо обаче не се вързваше. Имаше нещо отчаяно в този ход с Коджата и Близнаците.
Светлин Близнака бе по нервак от мен и това ме спаси поне в първия половин час за да си събера мислите. Говореше и викаше повече от мен, което си беше истинско постижение, и най-важното - прекъсваше събеседника си много по-огвратително, отколкото аз го правех, което ми даваше предимство да печеля време, слушайки, без да изричам нещо на глас.
Обясняваше ми как от два месеца ми търсели телефона и никой не им го давал, и как щели да ми се обадят още след предаването при Маргарита Михнева. Потокът от думи ме заливаше, а аз натрапчиво чувах само собствения си вътрешен глас – какво искаха прокурорката и ченгето, какво целяха с целия този театър.
- Виж сега, Томова, знаем, че имаш хора в ДАНС. Искаме от теб да направим контакт с тях. Имаме всичко, което може да докаже какви незаконни неща са правили прокурорката Стефка Якимова и Митко Димитров. Обади се на твоя човек, ама не от твоя телефон, от ваучер и му кажи, че имам записи на всичко и съм готов да отида в София при тях. Тия лайнари трябва да си получат заслуженото.
Беше толкова прелестно, че нямаше как да бъде истина.
Искат контактите ми за да видят кой ги работи, беше първото, което ми хрумна. После си спомних едно извънземно гадже, което ме беше учило някога – никога не се доверявай на първото, което ти идва на ум, чуй второто. 
Пак нещо късаше веригата. И какво като разберат контактите ми? Аз не съм престъпник, а журналист и няма нищо ненормално в това да сигнализирам ДАНС за престъпления, които се вършат от ченгета, мафия и прокуратура. Накъдето и да се завъртях обаче, нямаше пролука. Не можех да загубя шанса, който ми пращаше Господ. Винаги съм знаела, че няма нищо случайно на този свят. Близнака и хората му май бяха прецакани от благодетелите си – ченгета и прокурори, които ги бяха накарали да скалъпват факти и обстоятелства в полза на едни и във вреда на други. И както се случва обикновено на улицата – бяха готови да се съюзят и с врага си за да излязат над водата. Знаех, че в една мръсна игра не може истината някой ден да не блесне, но някак все още не вярвах, че съм такава късметлийка.
Добре. Но какво да кажа на тези хора?
Близнака беше много по-умен отколкото ми го описваха бандити
от улицата. Повечето от тях твърдяха, че Близнаците са тъпи, смешни и страхливи. Светлин обаче беше хитър и определено умееше да внушава, че е чистосърдечен. Може и да не беше чел много книжки, но улицата го бе направила повратлив и лукав. Той накара Коджата да проведе няколко разговора по мобилен телефон с различни лица, които звъняха от своя страна на други хора. На финала, на телефона на Коджата звънна някой и след десет минути бе донесен лаптопа на Близнака.
Светлин го отвори тържествено и пред очите ми излязоха купища файлове с аудио-записи. Слушах потресаващи неща. Срещи и скандални уговорки между него и шефа на вътрешната дирекция на МВР във Варна Митко Димитров, шокиращи разпити, разговори между мафиоти и прокурори. 
Това беше мечтата на разследващия репортер. 
И тяхната застраховка.
- Ще получиш всичко. Моля ти се, Томова, говори с хората си, ние сме готови още утре да бъдем в София, но на никого нито дума, защото ще стане страшно. 
Близнака затвори лаптопа и сякаш ми затвори за последно клепачите. Такава печал ме обзе, че нямаше как да си тръгна с всичките тези файлове под мишница.
В таксито вече говорех с агент Купър. Какво да правя, трескаво виках, те искат да идват при вас. Ами да идват, хладнокръвно ми отговори той, кажи кога ще дойдат на „Черковна” и ги чакаме. 
Не беше обаче толкова просто. Светлин Близнака беше по-хитър отколкото ми се искаше. След като вече беше уведомен от мен, че го чакат там, той поиска телефон на човек от ДАНС за да се увери, че не го пращам в устата на вълка. 
А аз закъснявах за среща с Лъки. 
Трябваше да ходим при моя приятелка адвокат, която да оформи създаването на една негова фирма. Пътувахме в колата му и аз плещех някакви безумия, защото нямах и секунда време за да измисля някаква правдоподобна лъжа. Бях обещала на Близнака, че съм гроб. Но по-важното за мен бе, че никой не трябваше да знае за случилото се за да предпазя всеки друг, ако е нагъл капан. Най-малко исках да изгори Лъки. И без това той бе основната мишена. Исках да го опазя поне докато ония стъпеха в ДАНС. Тогава вече нямаше мърдане, щяха да ги закачат и вече можех да му разкажа всичко. Дотогава го лъжех нескопосано. Той ме гледаше подозрително и само кимаше като му разказвах как някакви ченгета са ме извикали и са ми дали страхотна информация, обаче държат да им пазя имената. Лъки усещаше, че го мотая, аз пък ломотех като латерна и се оплитах все повече в неща, които дори не можеха да се случат и в „Дързост и красота”. 
През цялото време телефонът ми звънеше и Коджата нещо питаше. Близнака никога не говореше по телефона с мен. По-късно щеше да си го позволи няколко пъти и дори разигравеше театри пред комисар Димитров, който го слушаше. 
Разделихме се с Лъки и аз първи път не спах цяла нощ, разядена от вина как мръсно го лъжа.
На следващия ден следобед получих потвърждение, че Близнака и Коджата вече са в ДАНС. Бяха им дала връзка по телефон с агент на ДАНС, за да бъдат уверени, че никой не ги вкарва в капан. А и те сами се натискаха да отидат на ул. „Черковна”.
- Абе, човек, разбрах, че ме лъжеш. И аз не съм спал. Казах си – тая жена я притиснаха и уплашиха нещо, и тя не смее да ми каже. Непрекъснато мислех кой може да те е смазал така, че да ме лъжеш. Знаех, че става нещо...Ти луда ли си да тръгнеш някъде без да ми кажеш? И то в лапите на Близнаците и Коджата?
- Нали не ми се сърдиш, брат? Исках да стъпят в ДАНС и тогава...
Бяхме толкова свързани един с друг, че се разбирахме с очи. Искаше ми се да го погаля. Той беше едно 23-годишно момче, което можеше да ми бъде син, брат, любовник или колега. Но ми беше не само партньор. Струваше колкото всичките спецслужби на света  и  всички бандити на улицата. Беше ми учител. В цялата тази змийска история Господ ми бе направил най-големия подарък. Но партньорът ми беше и моето уязвимо място. Те се усещаха и направиха купища опити да ни разделят. Знаеха, че само там могат да ме ударят право в сърцето. Ако ми го отнемат.
Някой отгоре обаче ме обичаше.
А те бяха не само некъдърници, но и безверници.
Първият запис, който чух ме накара да си налея една чаша вино. Знаех, че се натъкмяват показания, но когато чуеш прокурори как си говорят с мафиоти и как им дават акъл как да се измъкнат от обвинения, ти идва да изпиеш не една чаша, а бутилка на екс.
Нещо като договорка, нещо като разговор, нещо като нищо на света, проведен в кабинета на прокурор Стефка Якимова със Светлин – Близнака, с участието на прокурор Йорданка Стайкова:
Прокурор Стефка Якимова: Оффф, ще са пукна от смях…Кажи сега ….
Близнака: /смях/
Близнака: ...Днес викат брат ми в 10 часа /б.ред. очевидно става дума за другия Близнак – Красен/ с пистолета и боеприпасите. Звънях на Дидо, Дидо обаче не може да говори, на оперативка беше. 
Прокурор Стефка Якимова: Викат го такова, профилактично, за оръжието...
Близнака: Ще му го вземат ли?
Прокурор Стефка Якимова: Не, бе... Нали сега ги искат на профилактика...
Близнака: Кво значи туй профилактика?
Прокурор Стефка Якимова: По принцип трябва да се извършват регулярни проверки.
Близнака: И аз ли трябва да ходя?
Прокурор Стефка Якимова: Че кат те извикат трябва да отидеш да са види дали си спазвал, профилактика е това...
Близнака: Ама да не му го вземат?
Прокурор Стефка Якимова: Няма да му го вземат, бе!
Близнака: Снощи с директора говорих /бел. ред. очевидно става дума за директора на ОДП – Варна комисар Митко Димитров/, той е на почивка.
Прокурор Стефка Якимова: Каза ми той ...
Близнака: Димитрова вика, той нали е Димитров...
Прокурор Стефка Якимова: Да...
Близнака: ...е за жена му сигурно вика, Димитрова ма дърпа за ушите, вика, да ходя към Боровец, вика... /звучен смях/.
Прокурор Стефка Якимова: Да...
Близнака: Ей, човек, слушай сега защо не отидох там от съображения ...
Прокурор Стефка Якимова: Да...
Близнака: Значи ако бях отишъл там, щяха да разберат, това е милиционерска работа все пак... 
Прокурор Стефка Якимова: Ама ти много говориш...
Близнака: Слушай ма сега малко... Чакай сега.... В петък... Ето, не говоря, идвам веднага. Няма проблеми, о кей, съгласен съм, много говорим, не го споря... Но звъннах на Орлин, питах можем ли да говорим – сега не мога, на оперативка съм, по-късно ще ти звънна... И на теб ти звъня, на кого да звъня, директора / бел. ред. шефа на ОДП – Варна комисар Митко Димитров/ е на майната си, как да му звъня?
Прокурор Стефка Якимова: Да не правите нещо против...
Близнака: Не правим нищо, изобщо не се съмнявайте, не подозирайте нищо, бе, човек... Сега! Не се защитавам. Казвам ти, ето първо... В петък ти казах, че отивам... 
Прокурор Стефка Якимова: Да...Ти ми каза – утре.
Близнака: Няма кво да се сърдиш.
Прокурор Стефка Якимова: Аз забравих да звъня...
Близнака: Никой не ми е звънял, нито Евгени Диков / бел. ред. Евгени Диков е наблюдаващ прокурор от Върховна касационна прокуратура по „мега” дознанието/, никой не ми е звънял... Даже се учудвам в момента и съм възмутен как като вчера...
Прокурор Стефка Якимова: Пазят ги 24 часа... / бел. ред. очевидно става дума за разпечатките на телефони/.
Близнака: Слушай, слушай! Аааа, невъзможно! Пазят и ги по-нататък...Имам само две неприети от тебе... на... 11,44...От никой друг нямам. Направо се учудих. Пускам телефона и не мога да повярвам. Ебах ти, викам, само две имам...
Прокурор Стефка Якимова: От коя дата...
Близнака: От 26-ти...
Близнака: ...вече не ви трябваааам, делото го приключвате, не ме търсите...
Прокурор Стефка Якимова: Не, бе, забравих... точно същия ден, не, миналия четвъртък, когато ти казах, че да потърсиш... беше много странно и аз забравих да ти го кажа, виж аз забравих...
Близнака: Виж, аз съм те уведомил, да не кажеш после нещо.
Прокурор Стефка Якимова: Не, ама знаеш ли кво стана...
Близнака: На 17-ти, чакай да видя датата коя е...
Прокурор Стефка Якимова: Вторник. 
Близнака: На 17-ти ти казах, че могат да те потърсят.
Прокурор Стефка Якимова: Ти каза – сега ми звъннаха и могат да те потърсят. Туй ми го каза...
Близнака: Аз звъннах и им теглих три путки майни. На 17 март. Аз им теглих три путки майни, защото аз няма да са виждам с тях, да знаеш...
Прокурор Стефка Якимова: Ама, не, след това на мене ми се обади ...
Близнака: Кой?
Прокурор Стефка Якимова: Горанов... / бел. ред. очевидно става дума за Диян Горанов - бив служител на БОП – Варна и сегашен служител на ДАНС – Варна/. Шест и половина ми звънна същия ден, когато ти ми се обади, когато ти ми звънна на мене...
Близнака: Ами ето последното ми обаждане е... Чакай малко сега... Стефке.. Както и да е!
Прокурор Стефка Якимова: Чакай да ти обясня! Обади ми се Горанов и ми казва: Светлин днес два пъти ми звънна...
Близнака: Да, така е...
Прокурор Стефка Якимова: ...и иска среща на четири очи с мене.
Близнака: Да, сега ще ти обясна... / звъни мобилен телефон, очевидно на Близнака. Близнака: „Кво стана бе....Тъй ли?... Айде след малко ще ти звънна”/ И?
Прокурор Стефка Якимова: И каза – той днес два пъти ми звънна....
Близнака: Мълчи малко да ти обясня!
Прокурор Стефка Якимова: Може ли да са изкажа..
Близнака: 15 и 20... Слушай сега! В 3 и 52 му звъня, в 15,20 на тебе ти звъня...Вече съм събрал смелост и кураж да им кажа някои работи в очите. Ела, викам, на четири очи да ти обясна накои работи на тебе, викам. „Не! Защо, какво става?”. Ела на среща ти и аз! „Защо?” Да ти обясня някои работи, викам, лично за да ги знаеш занапред, викам... „Не мога да дойда на такава среща”. Защо не можеш да дойдеш на такава среща, викам.
Прокурор Стефка Якимова: На мен ми каза...
Близнака: Аз съм те уведомил.
Прокурор Стефка Якимова: Да, бе, да. И на мен ми каза: Обади ми се Светлин, поиска среща, аз няма какво да говоря, нямам отношения нито служебни с него, нито лични... Викам – защо на мене ми се обаждаш? /нервно/ Защо на мен ми се обаждаш? Защо не звънна на Данчето /бел.ред. очевидно става дума за другата прокурорка по „мега” дознанието Йорданка Стайкова/ или на Митко / бел. ред. – шефът на ОДП – Варна комисар Митко Димитров/, ние сме тримата...
Близнака: А защо не звънна на началника ти?
Прокурор Стефка Якимова: Да... Той каза: вика, аз така прецених... за теб... Защо точно на мене?
Близнака: А за началника? Ти що не му каза – ти що не звънна на началника си?
Прокурор Стефка Якимова: След това ми каза – аз съм уведомил и началника си.
Близнака: Ааааа, вече не ще среща, щото е накъкан. Щото Светльо /бел. ред. очевидно говори за себе си/ стана...
Прокурор Стефка Якимова: И вика, аз съм уведомил началника си, и аз нямам какво, нямам лични и служебни отношения с него. Викам – много странно, що ми го казваш...
Близнака: Ама що ти звъни на тебе?
Прокурор Стефка Якимова: ... това на мене.
Близнака: Виж аз как предположих, че ще ти звънне на тебе? Видя ли как предположих, че ще ти звъни на тебе?
Прокурор Стефка Якимова: Що ми звъниш на мене? Що не звънна на Стайкова, на Кайряков /бел.ред. – третият прокурор по „мега” дознанието/?
Близнака: Стефче, ама вий прятели ли сте с него /бел.ред. става дума за Диян Горанов/? Отдавна ли сте спрели контакти?
Прокурор Стефка Якимова: Нее...
Близнака: Спрели ли сте контакт с него?
Прокурор Стефка Якимова: Аз поддържам... Ама аз му викам – що ми звъниш, що ми казваш...
Близнака: Сиктирдоса ли го?
Прокурор Стефка Якимова: Да! Викам що ми казваш... 
Близнака: Да не съм ти направил някакъв проблем?
Прокурор Стефка Якимова: Не, на мен не. Ама то излезе, че ти си го търсил...
Близнака: Аз го търся два пъти, да, бе. Слушай, разговора ми какъв е с него. Здрасти бе, ай да са видим, да ти кажа на четири очи, защото изведнъж го форсирам...
Прокурор Стефка Якимова: Дааа...
Близнака: Сега не мога да говоря, вика. Пак ще ти звънна, викам. Звъня му пак. Айде, викам, бе, да се видим на четири очи, лични неща да ти обясня аз на тебе. И той само казва: Нещо става тука, да не говорим по телефоните... Знаеш ли кви телефони ще ти дам, айде да се видим. Както ти го говоря, така му говоря с него, едно към едно, разбираш ли? Думите му пред него ще ги потвърдя. Нещо става, вика, не ща да се виждам! Няма какво да говоря, ако ще говориш, сега по телефона искам да ми кажеш. Сигурно са го пуснали долу да записват... По телефоните няма да говоря, викам, защото много ги слушате. Питай го кви му бяха думите. Странна работа, вика. Странна работа сте всичките, ще се видим ли, го питам. Не, не мога да се видя, зает съм, като се освободя, ще ти звънна. Веднага ти е звъннал! Бях сигурен, че ще ти звънне! Щото аз ги настъпах! Стефке, аз нямам работа с дансаджии! Казвам ти го!
Прокурор Стефка Якимова: Да.
Близнака: Не ме ибе, да знаеш, честно ти казвам. По делото си стоя докрай. Ето, срещата, щях да ти звънна, че имам среща с Диян Горанов, аз те уведомих тебе, че ще има такава среща... и знаех, че на теб ще ти звъннат. Щото знаят, че контактувам с теб! Защото вие отидохте тогава по моя молба. Аз не ща да разговарям с такива хора! Не ща да разговарям. Не е ли така?
Прокурор Стефка Якимова: Така е.
Близнака: Ебал съм ги в майката, честно ти казвам.
Близнака: ... връчила му призовка на брат ми /бел. ред. – другият Близнак – Красен/, как се прави на лудаааа...
Пркурор Стефка Якимова: Чакай да ти обясня...
Близнака: Стига бе, майка му стара...Що правите тъй ве?
Прокурор Стефка Якимова: Сега да ти обясня нещо. Тя ще дойде сега да ти обясни каква е идеята.
Близнака: Извикай я!
Прокурор Стефка Якимова: Чакай... Стайкова.../звъни по телефона: Ало, може ли да дойдеш!/ Виж, каква ни е идеята. Първо ме изслушай и после...
Близнака: Мълча. Като гроб съм.
Близнака /шепнешком/: Стефке да не се разчува... ще се набутат, аз съм никой в цялата работа, моля ти се.
Прокурор Стефка Якимова /в тон на съгласие/: Моля ти се, бе.
Близнака: Човек, супер, ти казвам, трябва да отидем с теб!
Прокурор Стефка Якимова: Като мине делото тогава.
Близнака: Аре бе, не го ли приключихте?
Прокурор Стефка Якимова: Ами свършваме го.
/Влиза прокурор Стайкова/
Прокурор Стайкова: Здравейте!
Близнака: Здрасти!
Прокурор Стайкова: Значи. Първи вариант – не го разпитваме /бел.ред. става дума за братът на Светлин – Близнака – Красен/ по делото тука. Влиза в съда и защитниците, понеже името му фигурира, защитниците казват – моля да се призове.
Близнака: Защитниците – туй са на обвиняемите адвокатите?
Прокурор Стайкова: Да, и казват да се призове. Съдът казва, да се призове. Оттам нататък влиза в залата...
Близнака: Как влиза?
Прокурор Стайкова: Чакай малко! Аз само ще говоря! Влиза в залата, като не иска доброволно, нали, идват, награбват го полициата и ний не можем нищо да кажем. Ний влезем ли в залата, искам туй да ти обясня що е извън нашия контрол, в залата ний сме страна в процеса – прокурор, защита, в средата съда. Едните искат, едните имат права, и другите имат права. Едните имат права да искат, другите имат права да искат. Прокурорът и да стане и да каже – този свидетел ние нямаме нужда от него и не го искаме, значи може само да го каже. Съдът ако прецени...
Близнака: Значи вий само можете да кажете, че нямате нужда, а съда ако каже – разпитваме го, разпитват го, така ли е?
Прокурор Стайкова: Да. Затова обаче, може, за да имаме възможност да парираме такова нещо, трябва да го разпитаме сега. Защото, първо за да не сме укорими, че го закриляме излишно. Второ, да има протокол за разпит, в който де факто на него трябва да му бъдат зададени два въпроса, защото това са доказателствата, които имаме. Бил ли е на ул. „27 юли”...
Прокурор Стефка Якимова: На боя.
Прокурор Стайкова: И какво е станало на боя. И второ – знае ли с какво се занимава брат му. На първия въпрос да казва каквото иска, щото купон...
Прокурор Стефка Якимова: Купон... Ако е бил пиян и такова...
Близнака: Никой не е бил пиян... 
Прокурор Стайкова: Добре де... ама купон /иронично/…
Близнака: Аааха – ясно. На втория въпрос?
Прокурор Стайкова: Не знам. Той ми е брат, обаче не знам какво прави...
Близнака: С Нанов /бел.ред. очевидно става дума за Диян Нанов – заместник-директор на ОДП – Варна/ дето говорихме преди? Туй ли е..
Прокурор Стайкова: Така. Тогава обаче той няма да бъде включен в списъка, ние не сме длъжни да го включим, защото като не ти върши работа един свидетел, не се включва в списъка /бел. ред. – списъка със свидетели, изискани от прокуратурата/.
Прокурор Стефка Якимова: И казваме тоя човек в зала не ни трябва.
Прокурор Стайкова: И в залата тогава казваме – чакайте, за какво ще го разпитвате, ние сме го разпитвали...
Прокурор Стефка Якимова : Той не помни./бел. ред. – става дума за братът на Светлин – Красен Близнака/
Прокурор Стайкова: ... какво друго ще установявате?
Близнака: Какво трябва да каже точно, я кажи го пак! За боя на „27 юли”, че не се сеща ще каже...
Прокурор Стайкова: Ами ний не та учим бе...
Близнака: Ясно бе, аз съм го уговорил...
Прокурор Стайкова: Въпросът е той действително...
Близнака: Да влезе в протокол за разпит?
И двете прокурорки: Да.
Прокурор Стайкова: Ама то е формално така, бе. Откъде накъде ще знай всичко какво правиш ти?
Прокурор Стефка Якимова: Ами то няма какво...
Прокурор Стайкова: Вий сте си двама близнаци. 
Близнака: /усмихнато/: Така е.
Прокурор Стайкова: Близнаци, близнаци, ама…
Прокурор Стефка Якимова: Де да те знае какво правиш ти...
Близнака: Така е, да.
Близнака: Кога му е призовката? Той само ми каза, че има призовка...
Прокурор Стефка Якимова: В понеделник. При Панчо. /бел. ред. – очевидно става дума за дознателя от ОДП – Варна по „мега” дознанието Панайот Вълчев/
Прокурор Стайкова: И дай да не правиме панаири, нали?
Близнака: Аз ще говоря с него /бел.ред. става дума за дознателя Панайот Вълчев/ да не е там поне... Щото ще стане излагация, всеки ще го види, че отива там /бел. ред. става дума за сградата на вътрешната дирекция на МВР във Варна/. Да не е в Дирекцията бе, човек? Стига бе...
Прокурор Стефка Якимова: Добре де, евентуално, на жпгарата може... 
Близнака: Може.
Прокурор Стайкова: Обаче, значи...
Близнака: Разбрах та много добре като говориш, човек.
Прокурор Стайкова: А тъй!
Близнака: ...защото те казват Близнаците, Близнаците, пък...
Прокурор Стайкова: Да, обаче никъде не са казали две имена. Само на „27 юли” са ги казали и тоз, и тоз. Пък иначе ний ще кажем, че те говорят в множествено число по инерция...
Прокурор Стефка Якимова: Ей, затуй трябва да го разпитаме...
Близнака: Те казват само, които сме били, аз, Чобанката и брат ми...
Прокурор Стефка Якимова: Е туй го питаме – за боя – не знаеш и това е, ама прокурор Стайкова е права...
Прокурор Стайкова: Значи в таз игра с пълното разбиране какво правиш ти, обаче тъй или иначе в един определен момент, излезем ли на големия тепих в съда, оттам нататък каквито права имаме ний, имат и те.
Близнака: Кантар работа...
Прокурор Стайкова: Нее, не е кантар.Въпросът е...
Близнака: Че ни сме уязвими в делото там?
Прокурор Стайкова: Не, че в правата на защитата е събиране на доказателства наравно. И тогава и ний да кажем няма нужда от него, съдът решава.
Прокурор Стефка Якимова: ... ако не сме го разпитали... И тогава ще кажем – чакайте малко – за какво го викате, вижте какво казва, и тогава съдът ще има основание да приеме нашта теза...
Близнака: Ех, в началото се бяхме разбрали едно, сега друго!
Прокурор Стайкова: Не е така! Просто в момента има неща, разбираш ли, които трябва да станат по този начин! Защото във всяка една игра има едни правила, които няма как да ги таковаш. Ние процеса можем да го ръководим до тука. Говорим за хора, които могат да бъдат разпитвани и за задаване на въпроси. И ти знаеш, че тъй или иначе, когато тебе те включим като свидетел...
Близнака: Е аз съм ключов свидетел там?
Прокурор Стайкова: А тъй!
Близнака: То от мен всичко зависи за Данов./бел.ред. очевидно става дума за Веселин Данов/ Аз така го мисля.
Прокурор Стайкова: Така. И затова има много работи, които действително, значи, ъъъ, такъв ние е процеса...
Близнака: Аз за Данов ти казах, че лично ще вляза и ще го потвърдя за Данов, ве...
Прокурор Стефка Якимова: Да, бе, да бе!
Прокурор Стайкова: Такъв ни е процеса. Квото сме правили тука, после влизаме и го повтаряме в залата. Ей такъв е закона. Но да не повтарям едно и също, щото нали знаеш, че аз не обичам да повтарям – нали, когато има протокол, в който неговите показания са такива, ний няма първо да го включим в списъка изобщо за призоваване. Ако дойде ред в съда и те кажат, ама, чакайте, къде е другия Близнак...
Прокурор Стефка Якимова: Ние казваме, ами ето, ние сме го разпитали...
Прокурор Стайкова: Ние казваме – това е свидетел, който не върши работа, кво искате, да го видите ли само, за виждане, няма процедура. Става ли?
Прокурор Стефка Якимова: Става, Стайкова.
Прокурор Стайкова: /става да излиза, към двамата/: Седнете и говорете, мъжка приказка, защото става въпрос действително значи за нещо, което просто е една обикновена хулигания на „27 юли”...
Прокурор Стефка Якимова: Някой там са сбил...ако си спомни, ако не си спомни... то е минало време...
Прокурор Стайкова: Така. 
Прокурор Стефка Якимова : Скарали са, сбили са, може и пиян да е бил, знам ли...
Прокурор Стайкова: Еми, не... той да си прецени там... отдавна беше....
Прокурор Стайкова: /към Близнака/: Няма какво да казвам, не си малък, много добре си разбираш работата! Така... Тъй... Нали?
Близнака: Така ами, как да е, кво да правим. Права си.
Прокурор Стайкова: И нали, сега, в крайна сметка, трябва взаимно да правим нещата, които са добри за всички. А?!
Близнака: Права си.
Прокурор Стайкова: Добре, разбрахме се. Айде чао.
Близнака: /шепнешком/: Таз по-голяма длъжност ли е от тебе?
Прокурор Стефка Якимова: Не.
Близнака: /хили се/: Ама ти мълчиш...
Прокурор Стефка Якимова: ... да ти обясни.
Близнака: Щото бяхме се разбрали да не бъде разпитван /бел.ред. става дума за брат му Красен/, зарад туй сега се учудвам... Ама виж сега, трябваше да ми кажете за призовката, сега нарочно, тап, призовка, без да знам...
Прокурор Стефка Якимова: Е, как да ти обясня по телефона, как да се обясняваме по телефона...
Близнака: Ами извикай ме на среща и ми обясни! Ти знаеш и днес ме викате. Еййй, колко бързо ма вкарвате...
Прокурор Стефка Якимова: Аз се притесних, викам, тоз човек дали няма...
Близнака: Слушай сега..., става сложна работа, да го знаеш, търсете ме някъде, може да са ма закопали.
Прокурор Стефка Якимова: Той и на брат ти беше изключен...
Близнака: Той брат ми въбще не говори по телефоните бе, човек...А ти от петък не си ме търсила! Не съм бил нужен на никой... Разочарован съм. Учудих се. Нито Димитров ме търсил, нито Нанов...
Прокурор Стефка Якимова: На Друмев кога си звънял?
Близнака: На Друмев ли бе? Тоя кавал, извинявай, че ще се изразя така...
Прокурор Стефка Якимова: Говорихте ли с него?
Близнака: Дадохте ми адвокат... /иронично/ да ти се оплача. Този човек му викам ще се видим ли, да ти подпиша пълномощно, той вика пътувам от Русе към Варна. Туй ми беше последния разговор. Ами звънни, кажи, не ми се занимава бе човек, ще те разбера.
Прокурор Стефка Якимова: Ние говорихме, в момента е прав... какво го притеснява човека. В момента има един закон, на първо четене за амнистията, и за определена категория престъпления ...
Близнака: Слушах го по новините.
Прокурор Стефка Якимова: И това престъпление, ако заведем дело сега, ще Я хване амнистията, щото ще го приемат този закон. Неговата идея е много умна, ние точно това се разправяхме, вика да го приемат, те тези дни ще го премат, и ще изчистят дела, които са висящи, всичките дела ще ги амнистират.
Близнака: На всички хора?
Прокурор Стефка Якимова: Не за всички.
Близнака: Ами тез дет са вътре Данов, Манов...
Прокурор Стефка Якимова: Не само за леките – обида, клевета, леки телесни повреди, туй всичко това се прекратява. Затова изчакваме.
Далеч преди да публикувам този запис, го подарих на една варненска съдийка, в която от години бях убедена, че е невъзпитано честна в техните среди. Исках да чуя професионалното и мнение. Ден по-късно тя ми се обади и успя да намери единствено думите:
Потресена съм! Това е безобразие!
Вече имаха всичко. Бях направила невъзможното с моя бърз отряд
за реагиране начело с Лъки. Всичко онова, което ТЕ трябваше да
свършат за да си заслужат заплатите. На тепсия им беше поднесено онова, което не можеха да свършат месеци наред смехотворните им регионални бюра, пълни с агенти на родното ФБР с вид на чиновници, които махаха гащи с костюми и при всяка среща с бандит или журналист, пълнеха гащи. Това бяха старите информационни работници на НСС, които като видеха белезници и се изчервяваха като пред първо чукане.
ДАНС имаха всичко.
Някакви неконтролируеми аджамии като нас разриваха минираните полета на корумпираните магистрати и ченгета във Варна като трактори, докато местните  агенти пишеха доклади, разбори, анализи и всякакви писания и хленчеха – да, ама, не можем нищо да направим без прокурор.
Прокурори обаче за поръчкови „европейски упражнения” винаги се намираха.
Бях се  превърнала едновременно в агент на прикритие, журналист, ченге и бандит. Месеци наред трупах  информация  за онези, които всъщност трябваше да вършат всичко това, и продължавах да си калявам нервите след всяко поредно успиване: „Спокойно, търпение, информацията ви е точна, работим, болното място на ръководството на ДАНС е „модела Варна”, ще се случат трусовете!”.
От самото начало  бях готова затова, че ще ме  излъжат. 
Бях минала отдавна слънчевия и възгоржен период на младата журналистика, когато си готов да повярваш на всяко вдъхващо доверие ченге, че ще помогне да бъде разплетена корупцонната схема.
Времето и Господ ме научи, че в България нещата никога не са справедливи. И никога не се случват по закон. У нас интересите и парите бяха толкова огромни, че всички бяха оплетени като свински черва и нямаше как единият да извади окото на другия.
Знаех, че ме лъжат, но играех своята игра. 
А играта ми беше простичка – колкото се може повече информация, закована с доказателства за да не могат да мръднат. Изобщо не се надявах, че Върховна касационна прокуратура, МВР или ДАНС ще си развалят дослука, но знаех, че рано или късно цялата истина излиза.
Така ми се даваше. От Горе. Или поне така се шегувах.
През онова Някога, когато една млада дебела съдийка по евтина поръчка ми беше изпляскала присъда 8 месеца лишаване от свобода при три години условен срок „за клевета”, с която местната власт искаше да ми запуши устата, пред съда  се разсмях. Не можех някак да повярвам, че и мутрите по онова време нямаха такава присъда. 
Дебелата съдийка истерично изкряка – ще ви глобя за непристойно поведение пред съда, а в очичките и като на лента минаваше надписа „кариера, пари, кариера, пари....”. 
Кариерата не закъсня.
Дебеланата отслабна и благодарение на висшата си господарка в Окръжния  съд успя да заработи здрави мангизи като издигната в кариерата. 
Сега вече ходеше като царица със стандарт на мутреса, или поп-фолк певица. И понеже се чудеше кой от двата имиджа да избере окончателно, даваше интервюта в местната преса от кой точно магазин и от коя марка си избира бельото.
Сега вместо нея „мега” прокурорката Стефка Якимова се канеше да ме закове пред съда, готвейки 40 дела на куп за клевета срешу мен, за всичко онова, което съм изнесла в сайта. Милата, не знаеше, че съм преживяла и по внушителни сатрапи от нея! 
Всички в съда и прокуратурата знаеха за колосалните рушвети, смачканите дела и схемата за правене на мангизи.
Всички мълчаха като плъхове.
Нямах никакви илюзии. 
Ако онези по върховете на съдебната система не приличаха на Дебеланата, то поне всички те бяха от нейната порода. А ако не бяха, нямаха никаква сметка да си пържат хората. 
Това беше Затворено общество. Знаеха си лайняните далавери до една, брояха до стотинка рушветите на другия, поименно можеха да ти изредят смачканите и пробитите дела, но това оставаше за консумация в кафенето, кръчмата или по кюшетата на съдебната палата.
Нямаше кой да им среже възела. Възелът беше общ.
„Мега” прокурорката и висшето ченге с три пръста чело, по време на разследването на едно ужасно дознание с още по-ужасен „обществено значим характер”, бяха изпили една кола уиски със син етикет. А полицайчето се беше научило да пуши скъпи пури.
Полицайчето беше от едно силистренско село и навярно цял живот копнееше да заприлича на всички онези висши ченгета, които като оглавяха службите и ресорите в МВР, лапваха пурите от по две-три хиляди лева. 
Бях заковала цялата им група, която по безобразен начин действаше като наказателна бригада. И волно, или неволно работеше за истинските мафиоти в морската столица. 
Дознанието, по което, иначе услужливите медии пишеха, че е заловена цялата мафия на Варна, целеше просто да издигне в кариерата няколко провинциални комплексари, да разчисти пътя на „нашите си” мафиоти и да влезе в графата „европейски упражнения”, която трябваше да послужи като пясък в очите на Европейската комисия – как България се справя с престъпността.
В същото време ченгета и прокурори действаха като долнопробни бандити. И правораздаването бе сведено до търговия, рушвети, лъскави косюми и стандарт за дознатели, плюс Аудита, както и до безпрецедентното нарушаване на основното правило – закона над всичко, когато разследваш, когато разкриваш, когато съдиш.
- Втрещени сме! Това, което се случва във Варна не може да бъде истина. Но, имаме пълна информация, нашите също работят здраво. Потресени сме как е възможно тези хора да правят всичко това! – ме успокояваше агент Купър.
„Тези хора” са висши полицаи и магистрати.
- Ами аз това го говоря от месеци наред. Защо чак сега се потресохте? И каква файда като сте се потресли? Нали сте ДАНС, да му еба майката? За какъв такъв са ви направили? Да се втрещявате, или да правите нещо? –  губех нервите си някъде по паветата на София. Имах чувството, че се блъскам в една стена и главата ми отскача като плажна топка. 
Говорехме едно и също. Сега даже предвиждах думите на агент Купър – ето сега, точно сега, изчакай още малко, работим, нещата ще се случат... 
Това го чувах месеци наред. Като мантра. Тоя път той отсреща обаче ми рече:
- Виж сега, работата е много деликатна. Значи ако ние тръгнем, трябва да има прокурор зад нас, а нали знаеш, че е много трудно да се намери такъв при подобен случай...
- Айде бе, и какво му е трудното и деликатното на случая? Да не би да е по-деликатен от смешките с Галевите и Баретата? Имате си там един, дето само Яне да ревне и хуквате след него като малоумни... Де го тоя борец за правда бе? Де го тоя прокурор? – знаех, че същият този всепрехвален прокурор като е чул за какво става дума по случая във Варна, си е бил камшика сам и се е отказал да действа.
- Ами ако ние тръгнем, ще се изтълкува, че повеждаме война на прокуратурата и МВР, че тръгваме срещу тях  за да им разваляме дознанието...
- А какво още трябва да се случи? Ако тези хора започнат да убиват? Вие пак ли ще си играете на обидени и обидчиви госпожици? Нали сами признавате, че се вършат престъпления? 
- Чакай сега, спокойно. Нещата се знаят и ние ценим изключително това, което сте направили. Информацията ви е абсолютно точна. Нашите също работят. Всички сме потресени. „Моделът Варна” е втрещяващ. Сега ще видим какво ще се случи и тогава ....
Говорех вече ледено. 
Това ми беше крайната фаза. Всички онези, които знаеха какво е да си с мене, бяха наясно, че престана ли да викам и да се пеня, и заговоря ли ледено, това означаваше краят.
- Вие мишки ли сте, бе? Педерасти ли сте? Кажете кой ви спира? Как е възможно, когато става дума за подобни драстични престъпления да ми говорите кой на кого щял да се обиди? Как така намерихте на бърза ръка прокурор за да ушиете варненската съдийка за подкуп, само защото любовника и я изработи? На кого трябваше  да стане в подчинение варненския административен съд, че така бързо ударихте, а?
Говорех и в същото време знаех, че няма никакъв смисъл от всички тези думи. 
- Права си, както винаги. Но това е системата. Знаеш ли, че има откровени бандити, които са шефове на дирекции в МВР и ние нищо не можем да направим! Да не мислиш, че и ние не вием като ранени животни? Един от най-висшите полицаи в МВР е завършен мафиот и никой не ни чува...
- Ами вървете на майната си тогава! За какъв хуй сте? По тази логика за да не се скарате с прокуратурата, със Станишев, с Миков, никога няма да заковете висш корумпиран магистрат или ченге, така ли? За нищо не ставате, брат, повръща ми се от вас!
Агент Купър нямаше какво да ми каже повече. Но  продължих не заради него, а за да изтрия собствените си сълзи, които вече течаха по бузите ми от безсилие.
- Сега ще ти кажа само едно. Всичко, което се случи ще излезе на бял свят. Ако не ме изчистите, ще напиша тази книга. Ще извадя всичките кирливи ризи на тези лайнари, които си мислят, че могат да въртят Варна и България на пръста си. Изобщо не ми пука. Но ще вкарам целия парламент в ДАНС, ако трябва, за да видим какво знаете, какво сте свършили, какво има в масивите ви и защо главният прокурор също продължава да се прави, че е от Левуново...
Затворих телефона, който естествено, беше под контрол. 
Отпуснах се и свих единият пръст на ръката си. 
Не бях напълно сама. Лъки бе до мен, който струваше колкото цяла армия. Господ ме беше пожалил – поне до този момент, въпреки всички опити да ни разделят. Не си сама, не си сама, не си сама, повтарях си и дишах дълбоко.
Телефонът и извъня.
- Готова ли си? –  само толкова и  затвори.
Облякох анцуга, нахлупих бейзболната шапка и сложих черните очила. Докато агентите с костюми пишеха анализи за „обстановката”, на мен ми трябваше конкретна информация.
В света на мутрите трябваше да бъда мутра.
Коджата ме огледа отгоре до долу. Беше ми казал да съм с анцуг, шапка и очила. Отивахме в Близнака, а там циркулираха полицейски коли, които уж го пазеха. 
Влязох в колата и в краката ми издрънча нещо. Погледнах надолу. Желязна кръгла тръба. Коджата се усмихна, имаше едно детинско излъчване, което по никакъв начин не се вързваше с картините, които се вихреха във въображението ми, свързани с това за какво служи тази тръба.
Но много убийци имаха лица на ангели – хранители.
- Полудяха бе, човек. Направо се насраха. – Близнака беше в еуфория. 
Това, което изнасях в сайта afera.bg вадеше от равновесие цялата пробита кохорта от висши ченгета и прокурори. 
Търсеха предателят. Шефът на полицията Митко Димитров хвърляше пълно за празно към Близнака, обвинявайки, че го той ми е информатор, а Светлин от своя страна крешеще като луд, че не ме познава и че би ме утрепал моментално. 
И всичко записваше. Уговорките им, сделките им, нямащи нищо общо с българското правораздаване.
Нямаше такъв филм. Не вярвах как можеше висши полицаи и прокурори да бъдат толкова плиткоумни, но в същото време работата ми показваше, че много от тях бяха изключително посредствени и некадърни. И буквално тъпи, щом продължаваха да контактуват по безобразно мафиотски начин с мутрите. Особено при тази жега, задала се зад ъгъла.
Близнака беше тщестлавен. Той живееше с убеждението, че е някакъв Джеймс Бонд и че спецслужбите, и главният прокурор са потресени от качествата му. Дори беше си поискал награда от ДАНС, когато всичко свършело. А в ДАНС пък бяха втрещени как е възможно подобна „селска вечеринка” да се случва във Варна.
Аз играех отчаяна за да нахъсвам и да провокирам енергията на Близнака.
- Нищо няма да направят тия гъзове от ДАНС, да знаеш! И Главният прокурор, и проверяващият от Върховна, ще потулят нещата. Изкарвам записите!
Близнака го тресеше треска – хем искаше да е герой, хем ме заклеваше да не го издавам, че той стои зад това. Той си плетеше своята копринена паяжина и искаше да излезе невинен като момина сълза от цялата история. В ареста обаче бе набутал с показания повече от 20 човека, които някога щяха да излязат на свобода. Сега вече работеше и срещу „покровителите” си от МВР и прокуратурата във Варна. 
Сложна игра. Неспасяема.
- Чакай малко, бе Томова. Аз им вярвам на ДАНС. Ще ги заковат. Недей бърза, ще изчакаме още малко и тогава ще ти дам всичко. 
Близнака нямаше и намерение да ми даде цялата картотека от „песни”, но бях длъжна да опитам.
Виждахме се много рядко след безброй конспирации. Изобщо не говорехме по телефона.
Връзката ми с него беше единствено по скайпа.
Привечер скайпът изпиука:
Svetlio: tuka li si
Svetlio: imam ineresni nuvini
Svetlio: pi6i vednaga kato si tuka. vajno info imam. 
Svetlio: goliamo nasirane na  4engetata i prokororite xodiat i razpitvat vsi4ki s koito kontaktuvat dali niakoi gi e zapisval i ako e taka sa napravili mnogo goliama  gre6ka i vednaga da im dadat zapisite. mnogo sa prosti koi 6te si priznae, 4e gi e zapisval, xodili sa pri jekov i sa go pitali dali ima ne6to ob6to s proverkata ot sofia i sa go pitali dali niakoga i dali si e pravil opit da gi zapisva, i ako e taka, e napravil goliama gre6ka. i ako ne6to se slu4i s tiax te 6teli da kajat na drugite prokorori da im iskat nai visokoto, a ne zatova deto sa se razbrali, i edin den da ne e v zatvora, a v tiax pod doma6en arest mejdo 2 i 3 godini. a to niama takav arest, samo te mogat da slagat takav arest. i jekov e otgovoril - vie ludi li stе, kak mojete da si go pomislite. ako nе biaxte vie da me predopredite na 6korpilovci, nali 6tiaxte da me xvanеte s ivo dalgia , ilko djudjeto , emo conev. az biax s tiax. vie da ne ste zabravili koi mi se obadi i me predopredi vednaga da biagam  kam gorata. varviax 10 kilometra do kato me vze moia 4ovek. ne se samniavate ako stane ne6to az sam s vas. i te mu otgovariat ok.
Svetlio: tui ne go kazvai na nikoi, a mene me pita miteto vidia li kakvo e pisala. E, i, mo vikam. ti da ne si ni zapisval. ti lud li si, nali ti kazax, 4e nikoga nesam e vijdal i ne e poznavam, kolko pati ti iskax telefona i, a ti mi vika6 ne moga da ti go dam. viе ste ludi, ti kakvo, me nastapaxte onia den, 4e az sam i bil 100 procenta informator, i 4e pak po tvoia si na4in me brafira6, a dokaji mi, 4e az sam izto4nika. aide pusni zapis, ili kakvoto iska6 za da go dokaje6. pak ti kaqzvam, ako se samniavate v men, ne se vijdaite pove4e s men i gotovo. natovarvate ma s va6ti gluposti. istenata e, 4e vi broikat i vie ne mojete da go poviarvate, zatva me obviniavate. ave s dve dumi gi razmazax  i toi - ama ti zapisval li sa ni niakoi pat, i mo vikam - ti si lud. vie me zapisvate i me ogovariaxte kakvo da govoria. taka li be6e? daq taka be6e. ami pove4e ne mi govorete, 4e sam az koito i e informatora e niakade okolo vas, no ne mojite da go podozirate, a vi dani. i toi mi vika – moje.  4as ot razgovora mi be6e tova  s mitko, no nekazvai na nikoi, molia ti se.
Svetlio:  a i mi vikat, ti 6te ni triabva6, ako stane ne6to. ako gi otsraniat, 6teli da me prezovat da sam kajel, 4e vsi4ko bilo zakono. i az mo vikam ok, niama problem, s vas sam. mnogo sa nasrani sled statiata. a i mi vika na diskovite pi6elo mitko i stefka. da i az taka go pro4etox. mnogo malko xora mi vikat mitko. a stefka - niakoi okolo nas e, i mitko – spirame, niama da se vijdame s nikoi drug, a na stefka  6te i se razmine.
az: тия полудяха бе
az: ти записа ли ги
Svetlio: nasraxa se i to mnogo
avomot: хахахаха
az: какво точно за оръжието?
Svetlio: po baira na aksakovo se izka4va6 i stiga6 na aksakovska panorama, na kilometer i polvina, v diasno ot aksakovska panorama, vliza6 navatre v gorata, na 300 metra, okolo kamanite. tam be6e razbit jekov za 5-ti pat i ni6to, kakto obiknoveno. a za skorpilovci akciata e vodexa dian goranov, emil mixailov i dobromir dosev, i drugi pomo6nici. sega razbira6 li za6to ne be6e xvanat jekov
Разбирах. Истинският бос на мафията си беше у дома. 
Близнаците въртяха на пръста си ченгета и прокурори. А шефът на полицията и „мега” прокурорката се бяха забъркали в такава помия, в която лъщяха по-гнусни и от най-гадните гангстери. Защото пред обществото прокламираха, че се борят с организираната престъпност. А Пейо в същото време ревеше, че му били изяли една кола пари за да ги пои със синьо уиски и да им купува луксозни пури.
Светлин Близнака и Нурай Коджата отидоха в ДАНС. 
Светльо беше толкова ентсуизаран, че даже поискал да стане агент на ДАНС. После разбрах от един от агентите, поели Близнака, кратката му оценка за ситуацията:
Видях се с Близнака и още един. Просто не вярвам, че тези хора
въртят града на пръста си. Ние живеем в идиотска държава.
Близнака обаче свърши страхотна работа. Виждахме се от време на
време, подържахме контакт по скайпа, но аз не настоявах да знам подробности от контактите му с ДАНС. Твърдеше ми, че всичко е под контрол и той самият действа под контрол. Вживяваше се в стоторната си роля, че играе на няколко фронта и се задържа на седлото с виртуозност, за която сам се адмирираше.
Каквато и да беше мотивацията на Близнаците да действат срещу мегапрокурорката и комисар Димитров, впримчили ги в тази игра, те бяха ценни за мен с информацията си.
Всичко изглеждаше брилянтно заковано, толкова брилянтно, че чак не беше за вярване. В ДАНС вече разполагаха с масив от информация и доказателства за действията на определени прокурори и висши полацаи във Варна и логиката подсказваше, че това няма как да бъде скрито.
Бях се отместила леко встрани за да не преча с журналистиката си на онова, което се случваше около ДАНС и Близнака. А информацията, която добивах беше потресаваща.
Фундаменталното „мега” дознание №130/2008 вървеше към своя логичен край, определен като срок  за 24 май 2009 година.
През месеците на разследване, „мега” дознанието стана символ на безумни процесуални нарушения и на методи, и прийоми, прилагани от прокурори, дознатели и ченгета, граничещи с долнопробна мафия. В един момент, дори и братът на Светлин – Красен Близнака, който иначе според записа, който притежавах бе дерт на „мега” прокурорките как да не бъде разпитван на съдебния процес, също бе извикан в ОДП – Варна за да бъде притискан и той да дава поръчкови показания срещу Данов. Красен отказва, прокурор Якимова изпада в истерия откъде съм разбрала аз за това и откъде е изтекла информация за да го публикувам.
По „мега” дознанието определиха като босовете на мафията с обвинение за организатори на престъпна група Веселин Данов и Иван Славков. Останалите 22-ма бяха набутани в дознанието, минавайки за „редови” войници. Абсурдът, който обаче потрисаше всеки, който живее в този град и има елементарна представа от това кой кой е на улицата от десет години насам бе, че  наркобосът на „Фирмата” Веско Жеков, който държеше проституцията и дрогата бе нареден на ... девето място в списъка в обвинителния акт.
 Него изобщо не го брояха за организатор на престъпна група. Жеков не бе лежал и нито ден в ареста. Човекът, който 10 години храни висши полицаи и магистрати, които пък му удряха чадър над нарко „Фирмата”, благодарение на изключително топлата му връзка с бившия шеф на ОДП – Варна Веселин Петров и настоящият – Митко Димитров, бе предупреждаван кога и как умело да се прикрива. Сделката между него, прокурор Якимова и комисар Димитров става чрез „силистренската връзка” Емо Цонев – бивш СПООР-аджия и човек на Жеков. Емо Цонев по силистренска линия държи контакт и с шефа на варненската вътрешна дирекция Митко Димитров, който е родом от тамошно село. Срещата на Жеков, докато е уж на издирване, с Митко Димитров и Стефка Якимова се осъществява чрез Емо Цонев. Уговорката е Жеков да не лежи в ареста, да е под „домашен арест” и да получи присъда от 2,5 години, които ще пролежи под „домашен” и остатака после в „санаториум”. От Жеков се иска да „пържи” наред всеки, който му е посочен. Основно Жеков се съсредоточава върху Иван Славков, с който са бивши ортаци в бизнеса. Стоварва обаче и част от своите грехове върху Данов.
Чрез адвоката Павел Димитров всички хора на Веско Жеков минават през прокурорката Стефка Якимова за да дадат „правилните” показания. Показанията се приготвят предварително от разследващите и са прилежно написани. Подписването на показанията става след психологически натиск – ако не подпишеш, ще лежиш толкова години, плюс толкова години, ако имаш висящо дело, плюс още повече години. Някои от подписалите показанията дори не успяват да ги прочетат изцяло. 
„Разпитите” се водят по жпгари, автогари и аерогари. На онези, които са в прокурорския кабинет пък присъства незнайно в какво качество богопомазаният наркобос Жеков.  Сред странните места, избирани за подписване на показания, е предимно района жпгарата. Това става още в началото, когато първия дознател по „мега” дознанието е Атанас Стойков. Някои направо подписват показанията си в автомобили.
Най-краткият запис от т.нар. подписване на показания в автомобил, проведено от дознателя по „мега” дознанието Панайот Вълчев:
Чува се звук на спиране на автомобил. Отваря се врата и се затваря. Чува се шумолене на хартия.
Дознател Панайот Вълчев: ... значи туй е!
Пейчо Пейчев: Дай да хвърля едно оченце.
Дознател Панайот Вълчев: Туй вчерашния същия, само туй отзад съм добавил... Значи 2006-та Луканов и Севата направиха един бой на долу на туй... биха един на гарата в едно заведение. И после Луканов и Севата ги свиткат от организацията...Аз писах, нали, че от 2006 реално се занимават щот казват, че от как Краси поема организацията, писах, че при Севата са били... щот тоз бой стана от януари месец, те докат мине туй, онуй са ги изфиткали два – три месеца по-късно... тоз Луканов и...Само туй изречение последното го виж: „Разбрах, че в началото...”, ей тука...
Пейчо Пейчев: /чете/: Разбрах, че в началото на 2008 година полицая...
Дознател Панайот Вълчев: Айййй! 2009! И осма бе, и осма, чакай че са обърках...Направих го ей тъй, да го видиш... Туй съм добавил само, другото...
Пейчо Пейчев: /чете/: ... а първо бяха при Жеков, после при Данов... 
Дознател Панайот Вълчев: /шумолене на хартия/: ... ти знаеш...
Пейчо Пейчев: Дай! /чува се обръщане на листи, очевидно се подписват показания/. 
Дознател Панайот Вълчев: Горе! /очевидно посочва къде да се подпише/. Прочети си го, ама е едно към едно със вчерашното...
Дознател Панайот Вълчев: ... как живееш с толкоз пари?... Внимавай кво си пожелаваш...
Пейчо Пейчев: /не се разбира/:... знам как е...
Дознател Панайот Вълчев: Виж кво имаи по-лошо, тъй че...
Пейчо Пейчев: Да, да, да... от двете мечки по-малката...
Дознател Панайот Вълчев: Янко /очевидно става дума за Янко Каратиста/ щото не го беше оценил и за малко да...
Пейчо Пейчев: Че кво стана с него, с Янко?
Дознател Панайот Вълчев: Ами пак си е в домашен арест, ама...явно не беше оценил туй нещо, че хората са молят да са под домашен арест...
Пейчо Пейчев: Аз нямам връзка с него. Картата ми спряха...Нямам интерес да говоря с никого...
Дознател Панайот Вълчев: ... за малко щеше да настъпи котарака. /става дума за Янко Каратиста/. Така, така, така...
Пейчо Пейчев: Това ли е? ...Чао. Лека Работа. /чува се затваряне на врата на автомобил и потеглянето му/.
Това е подписване на обвинителен акт също в автомобил. На записа са дознател Панайот Вълчев и Пейчо Пейчев.
Пейчо Пейчев: В такава кола не си се возил?
Дознател Панайот Вълчев: Чакай, че проблем стана.
Пейчо Пейчев: Кво стана?
Дознател Панайот Вълчев: Абе компютрите ни ще ги изключват в 12 часа.
Пейчо Пейчев: Кво правим?
Дознател Панайот Вълчев: Ти носиш ли онуй писание от вчера?
Пейчо Пейчев: Не.
Дознател Панайот Вълчев: /подава листи на Пейчев/: Две имена съм махнал...
Пейчо Пейчев: Пак ли?
Дознател Панайот Вълчев: На Черния Роди и на туй... че ги обърках... 
Пейчо Пейчев разгръща листи.
Дознател Панайот Вълчев: Абсолютно същото... Няма ги двете имена.... Онуй го махни! / бел. ред. – очевидно става дума за „онова писание”, което Пейчо не носи. „Писанието” всъщност е обвинителен акт, даден му предния ден, но с двете имена вътре. Пейчо Пейчев трябва да го „махне”/... Разпита... Дай да се разберем за Петър Полицая... от кога е в туй, можеш ли да ми кажеш?
Пейчо Пейчев: Еми, сега ще ти кажа нещо... Мисля, че Красьо Дългия взе властта 2005-та, нали?
Дознател Панайот Вълчев: Не, Красьо на наркотиците отива на...
Пейчо Пейчев: Коя година?
Дознател Панайот Вълчев: 2006-та.
Пейчо Пейчев: А? 2006 ли отива?
Дознател Панайот Вълчев: Ами те са били първо оня, с онуй измисленото име, кажи го...Севата първо...
Пейчо Пейчев: Обяснявам ти нещо, слушай...Петър Полицая и Азис бяха при Севата. А Севата работиха при Красьо Дългия, разбираш ли ма...
Дознател Панайот Вълчев: Значи Севата е бил преди Красьо Дългия за малко на кокаина...А бе къв беше оня бе? Не Николин, къв беше бе, Катерин. Първо е бил Катерин за една година, после за малко отива Севата...
Пейчо Пейчев: Не. Не е Севата, направо директно Красьо отиде.
Дознател Панайот Вълчев: Значи Азис и тоз са били при Севата ударна бригада...От кога долу горе, сещаш ли се?
Пейчо Пейчев: Откакто Красьо Дългия се занимаваше... Мисля, че 2005, да не бъркам...Отначало беше Катерин, после сложиха Дългия, Севата беше при Красьо Дългия...
Дознател Панайот Вълчев: Те откога започват да се занимават с проститутки?
Пейчо Пейчев: Е, при Севата пак. Откакто стана война, те нали се скараха Севата и Жеков, нали са биха там, и Севата ги остави да събират парите от проституцията...
Дознател Панайот Вълчев: А после минаха ли пак към голямата организиция?
Пейчо Пейчев: Към коя голяма организация?
Дознател Панайот Вълчев: Пак към Жеков?
Пейчо Пейчев: Мисля, че бяха, не знам... да, да, после се върнаха при Жеков.
Дознател Панайот Вълчев: Те събираха ли пари от курвите, или само ги биеха?
Пейчо Пейчев: Събираха и при Жеков бяха после. Севата го изгониха и остана само Жеков.
Дознател Панайот Вълчев: Тъй... други... дай ги поред... Ъъъъ...За Николай ми каза, той откога е в играта?
Пейчо Пейчев: Ами, оффф, човек, не мога...
Дознател Панайот Вълчев: Да. Монката и Ивайло ми каза... Гарнието, тоз знаеш ли го кой е? А то е жена... Христо Данов, той ми е ясен. Петър, Асен ми каза. А бе ти Свилен знаеш ли го, Гущера, ве? При Иван, горе на туй?
Пейчо Пейчев: Знам го.
Дознател Панайот Вълчев: Той откога е при Иван, бе?
Пейчо Пейчев: Не мога да ти кажа, да не те излъжа...
Дознател Панайот Вълчев: Добре бе, добре... Румен?
Пейчо Пейчев: Румен?...
Дознател Панайот Вълчев: Ти ми каза, Жеков, Янко... Янко знаеш ли го кога е при Иван шофьор в началото?
Пейчо Пейчев: С тоз човек пък нищо няма общо.
Дознател Панайот Вълчев: Котката?... Иво?
Пейчо Пейчев: Кой Иво?
Дознател Панайот Вълчев: Дългия.
Пейчо Пейчев: Те с Жеков са много отдавна. Те с Жеков са открай време.
Дознател Панайот Вълчев: Еланджиев? Туй педерастчето от кога е, ве?
Пейчо Пейчев: Нищо не ми говори името.
Дознател Панайот Вълчев: Мартин Елънджиев... Главичката, Гея, дет му викат...
Пейчо Пейчев: Аааааа, онуй, дето го стреляха ли, ве? То се занимава с наркотици от цял живот. /бел. ред. Мартин е син на бивша служителка на РДВР – Варна и получи споразумение условна присъда/.
Дознател Панайот Вълчев: От време оно? Той продавал на Красьо шаното, бе... дето е дърпал... Откога е той?
Пейчо Пейчев: Не мога да ти кажа...нямам представа.
Дознател Панайот Вълчев: Добре, бе, добре, квото знаеш. Тоз Сашо Цанев знаеш ли го, дет е с Цигулката? Сашо, дето и той певеца, бе...
Пейчо Пейчев: Е, познавам го, ама ... знам, че бяха при Красьо...
Дознател Панайот Вълчев: Ти имаш ли часовник, бе, да го напиша...Колко е?
Пейчо Пейчев: 12 часа.
Дознател Панайот Вълчев: Няма файда.
Пейчо Пейчев: Ако искаш утре...
Дознател Панайот Вълчев: В един часа. Тука на същото място.
Пейчо Пейчев: Добре.
Дознател Панайот Вълчев: Има ли нужда да ми се обаждаш, или направо ще ме чакаш тука? Един часа тука, да го подпишеш. Аз ще ги напиша тез работи, да можеш да ги подпишеш...
Пейчо Пейчев: Добре. Къде ми остана обвинението? А, прибрах го.... Може ли да питам само защо Иван Славков така...
Дознател Панайот Вълчев: Много сложно, бе човек, много сложна обстановката...
Обстановката наистина е сложна. Много по-сложна от умствения капацитет на дознателя Панайот Вълчев.
Това е част от „разпит” под формата на уточнение, проведени с Пейчо Пейчев в стая на варненската жп-гара от прокурор Стефка Якимова и дознател Панайот Вълчев.
Дознател Панайот Вълчев: Ти откога влизаш в цялата схема бе, приятелю?
Пейчо Пейчев: Няколко години...
Дознател Панайот Вълчев: Няколко години...И аз ги знам като няколко години ама...
Пейчо Пейчев: ...Ами преди четири години.
Дознател Панайот Вълчев: Искам да уточниш долу – горе, не искам конкретно, доле – горе...Кога стана това, че идвал някакъв от Силистра, сводник във Варна...
Пейчо Пейчев: Той не е сводник, а мой приятел...
Дознател Панайот Вълчев: ... и се свързва с вас.
Пейчо Пейчев: Аз го свързвам с нас.
Дознател Панайот Вълчев: Аа, ти го свързваш с вас?
Пейчо Пейчев: Да. Откъде си ги спомняте тези... Аз дори не мога да си спомня в момента...
Дознател Панайот Вълчев: Теб кой та вкара в групата бе?
Пейчо Пейчев: От само себе си съм в нея.
Дознател Панайот Вълчев: Е как тъй? Аз не мога ли да вляза?
Пейчо Пейчев: Ами да, можеш!
Дознател Панайот Вълчев: Еййй!... Трябва да ми кажеш долу- горе...
Пейчо Пейчев: Е, не мога... Кво беше то? Както съм казал първия път...
Дознател Панайот Вълчев: Казвам ти долу- горе... не ми върши работа кво си казал преди четири години, трябва ми долу- горе да ми кажеш...
Прокурор Стефка Якимова: Долу- горе, да...
Пейчо Пейчев: Момчето искаше работа и аз го свързвам с нас...
Дознател Панайот Вълчев: С Иван Славков, познаваш го?
Пейчо Пейчев: Е, кой не ги познава във Варна – Славков, Жеков, кой не ги познава?... Румен Тревненския, който му беше охрана и сега го пържи. Тревненския даваше на Жеков, хванахме го, краде пари...после пари се даваха на Чобанката...Аз пари не съм давал, ама...
Дознател Панайот Вълчев: Кога сте давали на Чобанката?
Пейчо Пейчев: Постоянно! Искам да си видя показанията, така не мога...
Дознател Панайот Вълчев: Ама ти Чобанката въобще не го познаваш, бе, човек! /бел.ред. Чобанката въобще не е вкаран в „мега” дознанието. Мълвата твърди , че е анонимен защитен свидетел/. 
Пейчо Пейчев: /иронично/: Ама и аз Румен Тревненския не съм споменавал бе...
Дознател Панайот Вълчев: А Сашо Луканов?
Пейчо Пейчев: Той си беше шеф на центъра.
Дознател Панайот Вълчев: Луканов не е ли шеф на таковата?
Пейчо Пейчев: Не, бе, той си отговаряше за центъра, аз ти говоря каква беше системата...
Дознател Панайот Вълчев: Добре де, тоз приятел от Силистра като дойде какъв беше в организацията?
Пейчо Пейчев: Не мога да се сетя.
Дознател Панайот Вълчев: ... еее, същото става и за Сашо Луканов – преди три – четири години...
Прокурор Стефка Якимова: Не става...
Пейчо Пейчев: Ами не мога... Добре каква е работа сега? 2008? 2009?... 
Дознател Панайот Вълчев: Искам да помислиш... 2007, 2004-та...
Пейчо Пейчев: Абе не знам, бе. Дал съм показания... Съвсем случайно му помогнах на момчето. Звънна ми, познаваш ли, познавам...
....Прокурор Стефка Якимова: /говори по телефона/ : Моля та да провериш на Добрилов от 1999 до 2003 срещу Андрей Бронников по чл. 118 и да ми кажеш кога е внесено това дело и ако може да ми кажеш кога е извършено деянието...Бронников. С две н-ъта... Аха.
Дознател Панайот Вълчев: /говори по телефона/ Можеш ли да ми кажеш Бронников кога уби Черния Венци?
/ в продължение на минути се уточняват дати, месеци, години от дознателя и прокурорката/.
.....
Дознател Панайот Вълчев: /пише/ ... парите съм давал на Тревненския ...
Пейчо Пейчев: Не на Красьо...
Дознател Панайот Вълчев: ... заедно с Чобанката.
Пейчо Пейчев: Не, не е така! 
Прокурор Стефка Якимова: А що го скри предния път това?
Пейчо Пейчев: Ами аз и Тревненския скрих предния път! Аз предния път ти казах...
Дознател Панайот Вълчев: ...ама то сега другото дело е в сряда...
Пейчо Пейчев: Нямам нищо против да го пишете сега.
Дознател Панайот Вълчев: ... ама не мога да са разписвам под деклаларация сега... кво си разписвал по другого дело?
Пейчо Пейчев: Ами как са разписвах аз...Кое е туй другото дело, бе?
Дознател Панайот Вълчев: ... а бе не мога да са разписвам тука бе, човек... Ти ми бъркаш делото, бе човек, бъркаш ми делото!
Прокурор Стефка Якимова: Да разделим това с Чобанката, само ще го разделим Чобанката от това...Трябва да го връщаме туй дело...
Пейчо Пейчев: Добре, аре пишете както таковата...
Прокурор Стефка Якимова: Предния път пред съдия пък...
Пейчо Пейчев: Бях много стресиран!
Дознател Панайот Вълчев: А сигурен ли си, че Тревненския е отчитал парите на Красьо Дългия, а не ги е отчитал някъде...
Пейчо Пейчев: Ами не съм присъствал...
Дознател Панайот Вълчев: Знаеш ли кво прави с парите Жеков?
Пейчо Пейчев: От тези пари плащаха заплати...
Дознател Панайот Вълчев: Ясно, разбирам, ама не ги плаща Жеков...
Пейчо Пейчев: ... от курвите.
Дознател Панайот Вълчев: ... ама не ги плаща Жеков парите от заплатите, туй ти казвам! Те двамата му дават да плаща, ама не ги плаща Жеков.
Пейчо Пейчев: На охраните ги даваше лично Жеков парите!
Дознател Панайот Вълчев: Не, не ги дава! 
Пейчо Пейчев: Кой дава парите?
Дознател Панайот Вълчев: ... той дава пет лева, ама кой колко е събрал от курвите... има разлика, разбираш ли ма...
Пейчо Пейчев: Невъзможно!
Дознател Панайот Вълчев: Аз затуй ти казвам искам работи, които знаеш, щото объркваш работата на другите хора, разбираш ли?
Прокурор Стефка Якимова: Кои са тия хорица Митко и Иван?
.....
Дознател Панайот Вълчев: За Родито с наркотиците? 
Пейчо Пейчев: Това са неща, които съм чувал, с наркотици не съм се занимавал и нямам намерение да се занимавам! Това, което съм чувал е, че двамата си бяха заедно...Родито си имаше пари, но сигурно е взимал от Данов, защото Данов си има много пари...Това не съм видял. Това ви казвам – не знам! По тая логика... това съм го чувал като слух.
Прокурор Стефка Якимова: Ама хубаво де, чувал си, ти не си го виждал, ти си го чувал! Може ли да кажем, че си чувал, че Веселин Данов е спонсорирал Черния Роди?
Пейчо Пейчев: Да.
Прокурор Стефка Якимова: Ний не пишем знам, видях, /натъртва викайки/ - чувал съм!
...Прокурор Стефка Якимова: Чувал съм, че Чубака е бил на заплата при Данов, можем ли така да кажем?
Пейчо Пейчев: Да.
Прокурор Стефка Якимова: Работил е като охрана ли?
Пейчо Пейчев: Ами на заплата беше, не знам...Каква функция е изпълнявал, не мога да кажа... 
.... Пейчо Пейчев: Аз сега за Чобанката не разбрах... /разказва още подробности за даването на пари на Чобанката/.
Прокурор Стефка Якимова: Виж сега, за Чобанката да е в другото дело...
Пейчо Пейчев: Добре... Ако искате...
Прокурор Стефка Якимова: Няма как.
...Прокурор Стефка Якимова: Тоз Мартин му напръйте забележка, че е пил, мирише на алкохол. /бел. ред. – преди „разпита-уточнение” на Пейчо Пейчев е бил проведен такъв с Мартин Демирев, който вече afera.bg публикува. В него скандално се натъкмяват години за обвинение срещу Данов за хероин. Там прокурор Стефка Якимова изобщо неправи забележка, че Мартин е пил/.
Пейчо Пейчев: Пиян?
Прокурор Стефка Якимова: Ами миришеше на алкохол тука... О, аз го усетих, че тоя човек е пил...
Това пък бе предяваване на обвинението на Пейчо Пейчев на 17 април 2009 г., 8,45 часа.
Преди да влезе дознателят Панайот Вълчев, Пейчо Пейчев изчаква в кабинет и разговаря с друг служител на ОДП – Варна. Ченгето дава прелюбопитни оценки на варненски адвокати и даже пуска репликата: „Не съм чул съдия или прокурор да го е отнесъл...”. И продължава: „...щото и в Италия го няма туй... за да има убити магистрати значи има система, която пречи на...” Пейчо Пейчев отговаря: „Ама виж кво, в Италия хората се борят с мафията, а тука полицията е мафията!”.
Влиза дознател Панайот Вълчев: Туй задръстване, е....х му майката...
Пейчо Пейчев: Помислих, че си се успал...
Дознател Панайот Вълчев: Не, не съм...
Преместват се в неговия кабинет.
Дознател Панайот Вълчев: Ако искаш нещо да гледаш по материалите, гледай, зорлам няма да те карам. Дет са та подслушвали не искаш ли да видиш?
Пейчо Пейчев: А, дай!...то трябва да взема кебапчета, кюфтета... /очевидно има предвид, че трябва да чете дълго/
Дознател Панайот Вълчев: Ти колко мислиш, че са, ве?
Пейчо Пейчев: /очевидно посочва нещо/ Туй делото ли е?
Дознател Панайот Вълчев: Туй е само подслушването ви...
Пейчо Пейчев: Човек, кво да ги чета?
Дознател Панайот Вълчев: Ако искаш прочети, тук всичките са подслушвани Данов, Манов, Жеков, ама то, не, че има кой знай какво...
Пейчо Пейчев: /говори по телефона/: Човека ми изкара едни папки, едно, две, три, четири, останалите 24 чакам да ми ги донесат... А бе ти луд ли си бе, къде да ги чета толкова сега?...
Пейчо Пейчев : ...чета нещо по вестниците /говори тихо не се разбира/
Дознател Панайот Вълчев: ... аз не знам.
Пейчо Пейчев: ... С Якимова... Аз доброволно се предадох...
Дознател Панайот Вълчев: Щом с нея си говорил, с мен кво приказваш?
Пейчо Пейчев: ... аз доброволно...
Дознател Панайот Вълчев: ... щом тя казва...
Пейчо Пейчев: Ама тя много работи казва, да знаеш!
Дознател Панайот Вълчев: Пейо... Пейо...
Пейчо Пейчев: ... чета тука разни работи в „афери”, амери /има се предвид очевидно afera.bg/ и взех да се притеснявам страшно много...
Дознател Панайот Вълчев: Че в „афера” всичко вярно ли е, мислиш?
Пейчо Пейчев: Ами да ти кажа, знам ли? Абе да ти кажа като знам всичко как става...
Дознател Панайот Вълчев: Ти за Янко /бел. ред. очевидно се има предвид Янко Каратиста/ ли четеш?
Пейчо Пейчев: И за други хора чета и взех да се притеснявам.
Дознател Панайот Вълчев: Янко каза, че ще си отегля показанията, ми каза на мене, бе. После на Янко никой не му обещавал условна присъда на него. Никой. Той първия път още като дойде при мене му казах... Сега ако той иска нещо да прави, дойде един адвокат, дето хукна да прави едни работи...Никой не му е обащавал на Янко условна присъда. Твойта уговорка...
Пейчо Пейчев: ... защото аз имах една уговорка като дойдох тука...
Дознател Панайот Вълчев: Затова ти казвам таз уговорка можем да говорим между тебе и мене, тебе и нея – никъде другаде, моля та! Казвам просто, казвам... Виждаш, „афера” от там ги пише ... 
Панайот Вълчев: ... чете ли?
Пейчо Пейчев: Да четох, ама нищо не ми се разбира, щото много бързо говоря...
Дознател Панайот Вълчев: Чакай да видя твойте къде са, че тя си е..... майката... Аз ще направя протокола и си тръгваш, ве... За споразумение ти трябва адвокат. Ти не можеш сам да подпишеш. Трябва адвокат задължително... То зависи от тях, разбираш ли...
Пейчо Пейчев: От нея зависи пак? /очевидно се има предвид прокурор Якимова/.
Дознател Панайот Вълчев: Не само от нея и от Стайкова...
Пейчо Пейчев: ... защото аз разговарях с тях, тя / Якимова/ ми каза някои неща, които...
Дознател Панайот Вълчев: Мойто мнение е, аз съм го казал и на Стайкова, и на Якимова... /звъни телефон/
Дознател Панайот Вълчев: ... Аз съм длъжен да ти кажа, бе човек...Иван /Славков/ вече пети ден чете, а аз съм сигурен, че ти с Иван не искаш да се срещаш...
Пейчо Пейчев: Не, аз нямам какво ... аз се притеснявах да не ни сложите всичките от делото в една зала... щото като стана делото и кажа аз съм взимал едни пари, да не стане така някой да каже ааа, аз не съм вземал пари. Уговорката е такава. Такава ми е уговорката. Вчера много мислих и викам може ли да ни измислят двайсет човека в една зала един срещу друг...
Дознател Панайот Вълчев: /говори по телефона, дава указания да му донесат папки/: ... щото да не го доведат оня, да не стане засечка тука.
/към Пейчо: Аз съм коректен, бе човек. Казвам ти можеш да четеш всичко, квото искаш...
Пейчо Пейчев: Е кво да чета, трябва да взема тука палатка...
Дознател Панайот Вълчев: Проблема е, че има нещо, такова уговорено ... пак ти казвам, ти си решаваш.
Пейчо Пейчев: Естествено. Аз спазвам... надявам се и вий ... и Якимова да спази уговорката.
Дознател Панайот Вълчев: Аз съм категоричен, че хора, които са съдействали... не знам Янко как я мисли...аз му казах още преди да е дал показания – Янко, аз наказания не давам, но невъзможно е да сочиш другите хора, пък ти... няма как да се случи. Той си имал някакви уговорки и сега да му дадат условна и Якимова да я уволнят?!
Пейчо Печев: Еми така ни казаха, така го направихме!
Дознател Панайот Вълчев: Кой ти каза?... Не знам какво си правил... Аз съм сигурен, че и Якимова не може да ти е казала такова нещо.
Пейчо Пейчев: Аз ли не знам? ... Като не си спазвате уговорките...
Дознател Панайот Вълчев: Ама аз не мога да повярвам, че тя ще ти каже да правиш нещо... Ама вие си знаете какво кое е било...
Пейчо Пейчев: Ха.... Аз не се притеснявам от това дело...
Дознател Панайот Вълчев: Значи вий ще минете на предварително споразумение преди другите, преди Якимова да внесе обвинителния акт в съда, вие ще минете и ще имате присъди...Веднага влиза в сила споразумението.
Пейчо Пейчев: Туй какво значи направо се влиза в затвора?
Дознател Панайот Вълчев: Не знам каква ви е уговорката... За адвокат те предупредих. Имам връзка утре с тебе, аз ще те предупредя за споразумението...
.....Пейчо Пейчев: Много отдавна се бях дръпнал настрани. И страшно ме заболя като ме сдъвкаха. Парите ги вземаше Петър Веждата /бел. ред. иначе „неустановено лице”, според обвинителния акт/ . Пари аз не съм вземал...
Дознател Панайот Вълчев: Дет го набутаха, че го хванали вчера...
Пейчо Пейчев: А, да гледах ...и даже викам може да са пуснали и пак да са го хванали.../”неустановеното лице” Веждата, иначе си е в ареста/
Дознател Панайот Вълчев: Не бе, те тотално ги объркаха бе човек...
Пейчо Пейчев: Той взимаше парите и в един момент дойде на мойта глава и се видях в чудо, разбираш ли ме...Пък аз пари не съм взимал!
Дознател Панайот Вълчев: Ти туй ли имаше предвид, че...
Пейчо Пейчев: ... туй имах предвид, че аз трябва да казвам взимах парите, ама да не стане тъй, някой да каже аз вземах парите... Знаеш ли адвокатите кво ще ни направят в съда?... На някой ще му писне накрая и ще стане голям цирк!
На Пейо му писна. 
Едва късна вечер по скайпа Близнака ме помоли спешно, ако мога да съобщя на журналистите, че Пейчо Пейчев ги кани в дома си, тъй като е под домашен арест. Искал да даде пресконференция. 
Пейо не излъга в нищо от това, което вече отдавна знаех. И разказа директно: 
„На 12 септември 2008 г. във Варна бяха проведени полицейски акции /бел. ред. – на тази дата бяха арестувани Веселин Данов и синът му Христо Данов, както и още четири лица, приписани му като негова „организирана престъпна група”/. Покрай акциите са отишли и вкъщи. И аз понеже съм работил за Веско Жеков, нормално е, притесних се и се скрих в хотел. Свързах се с полицаи и казах, че ще взема адвокат и ще се явя, и те ми казаха – да, добре, ела. Вечерта на 12 септември обаче, не мога да ви кажа точно в колко часа, при мен дойде Светлин Иванов – Близнака. С поръчение от „мега” прокурорката, така чета, че я наричат по статиите – прокурорката Стефка Якимова и комисар Митко Димитров /бел. ред. – шеф на ОДП – Варна/. Близнака се представи, че идва от тяхно име. Близнака ми каза: предай се, защото ще ти сборуват присъдите… А аз имам едно друго дело. И като взеха да ми сборуват едни присъди като всеки един нормален човек, ми се зави свят. Особено като ми ги сборуваха от 11-12 години накрая. Помислих, помислих и реших да отида, защото между 11 години и предложените 3,8 години разликата е огромна.
На следващия ден, 13 септември сутринта около 8-9 часа в ОДП – Варна ме закара Светлин Иванов – Близнака. Близнака си влезе в полицията като че си влиза у тях, полицаите даже не го спряха и направо си влезе горе, не знам как става този номер…Отидохме на втория етаж, завихме вдясно, имаше една секретарка и пишеше на кабинета „Директор”. Тогава не ги познавах, но бяха прокурор Стефка Якимова, която се представи и комисар Митко Димитров, също се представи. Светлин Близнака влезе и седна на едно диванче, полегна си момчето, поръчаха му една минерална вода, секретарката му донесе една минерална вода като на барче и после започна уговорянето. Кажи това, кажи че си взимал пари и си ги давал, почнаха едни уговорки за присъди, общо взето доста фрапиращи неща…За какви пари ставаше дума ли? Уговорката беше, че трябва да дам едни пари на Близнака. Трябваше да кажа, че съм събирал пари, давал съм ги на Светлин Близнака, а Светлин ги е предавал на някой. Но на кого и как нямам представа. Прокурор Стефка Якимова в продължение на половин час започна да ме уговаря. Светлин замина през това време – айде, колега, вика, чао… Прокурор Якимова ми каза така: имаш една условна присъда, ще ти дадем шест месеца, а за това дело ще бъдеш свидетел. Добре, викам, кажи, какво трябва да кажа. И те ми казаха какво трябва да кажа. Обещанието за тази присъда бе да е шест месеца ефективна, като на втора инстанция ще стане оправдателна…Разбрахме се с Якимова, отидохме после в съда имаше там още една прокурорка, после разбрах, че е Стайкова и една съдийка. Мина не мина месец и ми излезе дело, което имам за проститутка, което ако пък прочетете, ще паднете – че съм я бил с 14 удара с бокс, моля ви се…Категорично ми забраниха да вземам адвокати! Забраната дойде от прокурорката Якимова. Изгониха адвокатите от делото ми и казаха, че ще лежа шест месеца както беше обещано. Дори адвокат ми беше Борислав Люцканов и на него му стана много неприятно от развоя на събитията, но нямаше как да му обясна какво точно се случва, а и не мога и досега, защото съм под домашен арест. Вместо шестте обещани ми дадоха осем и почна голямото изнудване! 
Много са нещата, които искам да ви кажа, имам, но не тук, вкъщи, тефтер, в който съм записал всичко дата по дата, час по час, какво, как, кой, къде, защо. 
Изнудването се състоеше така: говориш за този, иначе ще стане това, говориш за оня, иначе ще стане онова. Заплахите бяха – ще ти сменим мярката, присъдата ти се увеличава, комисия Кушлев ти пращаме, психологически заплахи и тормоз. Ще ви покажа снимка, съседката ми ги е снимала – по осем-девет човека идват и то офицери да ме проверяват на домашния ми адрес. /Показва снимка, която удостоверява това, като че ли идват ченгета на акция пред дома му/. Уговорките ставаха и чрез други свидетели по „мега” дознанието, които ми се обаждаха. Веско Жеков /бел.ред. – истинският бос на мафията на Варна от 10 години, който дори не бе обвинен като организатор на престъпна група, сдоби се със смешна присъда от две години след споразумение и ще ги „лежи” в почивна база на МВР/ми се обади, аз съм работил при него като персонална охрана. Жеков ми се обади по телефона и не ме заплашва, но ми каза така: аз съм си вързал гащите, няма проблем, не се притеснявай, Якимова и Димитров са мои хора, нищо не могат да направят срещу мене, вързал съм ги. Кажи, той ми каза да кажа много неща, но едно от тях бе – кажи, че съм ти дал пари от курви и ти си ги дал на Иван Славков! Викам му – чакай сега, аз Славков го познавам, но визуално, как така съм му давал, не мога да кажа това… И така работата стана страшна! За всичко, което ви говоря сега имам безспорни доказателства, но ще ги покажа, там където трябва. Чакам с нетърпение делото да влезе в съда. Ще станат чудеса направо! Имам безспорни доказателства. 
- Ти си давал показания по това „мега” дознание, нали?
- Да, давал съм.
- Как ги даваше, ти ли си ги писал саморъчно, подписва ли ги, даваха ли ти ги, как ставаше всичко това?
- По принцип уговорката беше така: прокурор Якимова и комисар Митко Димитров казваха точно какво да говоря за хората, които познавам, когато съм бил персонална охрана на Веско Жеков. Даже има едно момче, което пък е свидетел срещу мене и са му казали да каже, че ми е давал пари, а пък тоя човек не съм го виждал поне от две години!
- Ти сега като казваш, че си работил за Веско Жеков, това не го ли каза на прокурор Якимова и Митко Димитров?
- Имам безспорни доказателства какво съм говорил там.
- Да, но в „мега” дознанието не той бе определен като организатор на престъпна група, а Веселин Данов и Иван Славков?
- За мен Веско Жеков е шефа. С Иван Славков те бяха скарани от доста години. Работил съм при Жеков като персонална охрана и това го знам! Какво да ви кажа? В полицията съм разпитван само един път. Дознателят от там нататък - всичко е в коли, в автогари, жпгари, на улиците. Сега ще ви кажа един фрапантен случай. Разпитват ме в колата и аз казвам нещо. Дознателят отива в полицията, пише, после пак идва и пак в колата ми дава напечатан лист да го подпиша. Аз знам какво съм казал, а той ми вика – прочети отзад да видиш какво съм добавил. И вика: това дали е така? Това също мога да го докажа безспорно. Още един пример за Веселин Данов. Чуваш ли си нещо за Веселин Данов, ме пита дознателя. Чувал съм викам, че е спонсор на Черния Роди, Роди взима от него пари на заем, той има заложни къщи, чувал съм, че имат отношения. Дознателят Панайот Вълчев пише, а прокурор Якимова също е там. След това ми дават да подпиша. И след като подписвам виждам, че там е написано: „Веселин Данов е спонсор на Черния Роди за наркотици”. Което не съм казал и не мога да го кажа, защото имам и безспорни доказателства какво точно съм казал, разбирате ли? Аз казвам едно, а те пишат друго!
- Днес стана ясно делото вече е насрочено за първо заседание на 15 юли…
- Идеално. 
- Прокуратурата иска да предложи то да свърши по бързата процедура…
- Аз не разписах споразумение и нама да го направя. Ще си взема адвокати, защото досега и на това нямах право. Адвокат ми разрешиха едва като предлагаха споразумение без дори да се запознаем с цялото дело.
- Готов ли си да потвърдиш всичко това в съда?
- Това, което говоря тук пред вас е истина и аз ще я кажа в съда. В съда ще има и доста по-фрапиращи неща. Ще има неща дата по дата. На тая дата това, на тази дата дошли Якимова и Димитров и ми дали да разпиша това, на тази дата – станало това…Много неща има, които мога да кажа. И мога да ги докажа. Оттук нататък ще става ясна.
- Значи са те притискали?
- Казах ви и ви показах как се правят проверките при мене със седем осем офицери и полицаи. Че знам ли като влизат кой какво ще ми остави и подхвърли тук? Може и да се „намери” тук пакет с наркотици. Има и хора по делото, които нямат нищо общо с наркотици обаче са вътре! И като идват тук полицаите ми казват: За тебе има специална разпоредба за проверка!”. Като че ли съм Сретен Йосич.
- След тези изявления очаквате ли вече тотален натиск?
- Въобще не ми пука, да ви кажа. Колкото ми дадат ще ги лежа, но няма да стане тяхната работа! Всичко, каквото имам ще изкарам! Ще лежа присъда, която ми даде съда, а не и прокурор Якимова! А за Веселин Жеков ще чуете много интересни неща в съда.
- Веселин Жеков е истинския бос на мафията, така ли?
- Това е обществена тайна!
- А защо според теб го пожалиха прокурорите и ченгетата?
- Защото трябваше да говори срещу Славков. Нали ви казах, че по телефона ми каза, че си е опекъл нещата…А те двамата нямаха нищо общо, бяха разделени от години. 
- Защо натопиха тогава Данов и Славков?
- Защото Жеков си изми ръцете с тях. Жеков си изми ръцете и с двамата. С помощта на прокурорката Якимова и комисар Димитров. И си живей живота…Притеснявам се да не ми скроят някой номер, да не ми подхвърлят нещо вкъщи. То е ясно, че оттук нататък ще има още по-страшни проверки. Но това вече не е дело, а война”
Комисар Митко Димитров реагира като ужилен, че изобщо не познавал лицето Пейчо Пейчев и то не било влизало в кабинета му. Прокурор Стефка Якимова се оправда, че било нормално обвиняем да има защитна позиция.
И тогава вбесен, Пейо повика отново журналистите като им раздаде дискове със записи. И обеща, че ако Светлин Близнака не излезе и не потвърди думите му ще извади купища записи, които притежава. Никой от прокуратурата не си направи труда да направи експертиза на записите, които Пейо притежаваше.
Мълчанието бе гробовно.
Близнакът всъщност се появи пред медиите. На едно от съдебните заседания за гледане на мярката за неотклонение на Иван Славков, Светлин и Нурай Коджата лъснаха пред сградата на варненския окръжен съд. Малко преди това прокурор Стайкова в съдебната зала бе посочила, че Светлин Иванов е давал показания, че Славков взимал пари от простититуцията. Пред медиите и Коджата, и Близнака отрекоха категорично да са давали подобни показания.
Тези записи, а и не само тези, както и разговори между шефа на полицията и „мега” прокурорката със Светлин Близнака притежаваха  и в ДАНС. Знаеше се и, че истинският наркобос Веско Жеков е с изключителен приоритет на особено покровителство  от страна на „мега” прокурори и висши ченгета. Това, че Жеков бе ползван „да съдейства на разследването” бе елементарен контра-довод, тъй като всички негови престъпления той с лека ръка приписваше на други лица и бе удивително наивно как безрезеревно се вярваше единствено нанеговите показания, гарнирани с показания на доверените му лица, които и в ареста, бяха под негов контрол. 
При ареста на Красимир Панайотов – Чобана, който бе задържан към края на „мега” дознанието, но така и не влезе в него,  ченгетата ровят усилено в лаптопа му, защото имат сведения, че Чобана има записи на високопоставени лица от ъндърграунда с ченгета.  Не намират нищо, но пък близки до Чобана твърдят, че той е направил поне 10 копия и те са разхвърляни из цялата страна за „застраховка”. Чобана бе станал също жертва на Близнаците, които го бяха дали курбан на шефа на полицията, защото им бъркаше схемата и не се отчиташе където трябва.
Специнформация сочеше, че пожаленият от „мега” прокурорката Стефка Якимова наркобос Веско Жеков върти канал с оръжие. Чобана също държи информация за канала. Истинската сила на бизнеса с оръжие процъфтява по времето на ексшефа на ОДП – Варна Веселин Петров, когато заместник му е Митко Димитров, който по-късно оглавява варненската вътрешна дирекция. По "мега" дознанието е посочен арсенал от оръжие, с което по-късно се хвали "мега" прокурорката. На пет посочени места полицаите залавят оръжие, но никога не се стига до притежагел, или ръководещ канала. Местата с посочените боеприпаси са залепени в обвинителния акт за да подчертая „въоръжената престъпна група”, която е ръководел Иван Славков. Истинският каналджия Жеков отново остава скрит.
Във вилата на Жеков, на маса пред прокурката и шефа на полицията наркобосът се кълне, че няма нищо общо с това оръжие. Как така "редовите" войници имат нещо общо с него, а баш босът остава чист и защо прокурорката Якимова вярва така безрезервно на Жеков, когато и казва, че не е бос, а в същото време Веселин Данов и Иван Славков за нея са "капо ди тути капи" само по показанията на някого?
Оръжието се купува още от времето, когато във Варна царуват ВИС и СИК. Казанлък също е основна дестинация на търговията. 
По време на разпит на Красьо Дългия присъства Веско Жеков. За да влезе в „правилните” показания, Дългия поставя условия за бъдещата си присъда. 
Ако ОДП – Варна си бе свършила професионално работата наркобосът Веско Жеков трябваше да търка наровете още от 2004 година. Жеков обаче е с непромокаем полицейски чадър, опънат от ексшефа на полицията Веселин Петров. Самият Жеков не крие, че десет години при него на хранилка са куп висши ченгета.
През 2004 година Веско Жеков и Сашо Луканов държат плейбой „Мулен Руж”. В бара идва група от Аспарухово за да се забавлява. В групата са Цецо, Гипса и още няколко лица. Не им стигат пари обаче да си платят сметката. Ядосан Жеков поръчва взрив пред дома на Цецо, са установили спецченгетата. Вратата на Цецо е взривена, той дава показания пред съдия и делото по всички правила на играта трябва да закове Жеков и извършителя на атентата. Тогава обаче се случва нещо. Благодарение на покровителите си наркобосът успява да накара Цецо срещу 15-20 000 лева да промени показанията си и изведнъж прокуратура и съд приключват делото. Давността му е пет години и изтича тази година. Още тогава Жеков трябва да лежи, но минава метър.
По-късно наркобосът пребива с бокс на паркинга на жпгарата в морската столица мъж. Човекът се жалва в ОДП – Варна, започва дознание. Директор е Веселин Петров, с когото Жеков не крие топлата си взаимовръзка. След получени 60 000 лева, мъжът пребит с бокс се отказва от показанията си и случаят е приключен.
През 2007 година на газостанция в кв. „Победа” Жеков, Камен и Пешо Братовчеда изнудват бизнесмен. Чупят му носа с бокс. Случаят е поет от Трето полицейско управление. Жеков е повикан на разпит от шефа на районното Красимир Добрев. По-късно и този случай потъва в канала.
През 2007 година, в последната десетдневка на септември от Франция пристигат разследващи с един списък в ръка, твърдят посветени. Едно от първите имена е това на Веско Жеков. Става дума за канал за проститутки в Марсилия, Ница и Лион, който се контролира от Варна. Веско Жеков е пожален. Единствен, набутан от наркобоса, остава Атанас Атанасов, който понастоящем е осъден на седем години за този канал. Жеков отново спасява кожата.
През 2007 година за свада пред "Макдрайв" има образувано дознание в ОДП - Варна за Шванца, Армен и Янко Каратиста. Делото се води от дознателя Панайот Вълчев. Веско Жеко се хвали по-късно, че 10 000 „рози” са спасили дознанието от път към съда. Бърз поглед показва, че дознателят Панайот Вълчев води повечето дознания, свързани с Веско Жеков и лица близки до него. Вълчев е дознател и по "мега" дознанието като сменя колегата си Стойков. Вълчев е близък до директора на ОДП - Варна Митко Димитров. 
Проституцията, която се върти от Веско Жеков заедно с Атанас Атанасов обхваща при бързо преброяване "офисите" на ул. "Тодор Икономов" 24, "Мулен Руж", "Еротик" срещу НАП- Варна, ул. "Скобелев" 84, "Коко бонго", "Пип шоу бар" на "Мария Луиза", "Малибу", "Магура", "Далила". Нито един дом не е ударен от ченгетата. Даже напротив - при всяка акция, часове преди това Жеков е предупреждаван от полицаите. Стига се дори дотам, че при акция, организирана от София, за която знаят единсено двама висши офицери от ОДП – Варна, удря на камък. Още докато столичните спецченгета наближават  Шумен, посреднощ Жеков и групата са му предупредени и баровете с предлагани проститутки внезапно затварят.
 През 2008-2009 година наркобосът, който десет години върти мафията във Варна отново е в „навалицата”. Този път благодарение на милозливите сърца на прокурор Якимова и комисар Митко Димитров. Той дори не е привлечен като организатор на престъпна група.  Жеков дори отива и по-далеч – успява да изпълни лелеяната мечта на Якимова да направи добро впечатление на главния прокурор Борис Велчев и става свидетел срещу Златко Баретата. 
Присъдите по  „мега” дознанието се обещаваха още в начален етап, когато и Господ не знаеше още кой ще е съдебния състав по това дело. Шефската роля на боса на мафията Веско Жеков трябваше да бъде размита.  Жеков абсурдно и абсолютно незаконно е вкаран и на разпит с Румен Тревненския. Там наркобосът казва на Тревненския, че е оправил нещата и скоро пак щели да са заедно, от него обаче се искало да каже само, че Иван Славков е боса на мафията, а не Жеков. След договорка с „мега” прокурорката Стефка Якимова и комисар Митко Димитров Веско Жеков докарва в ОДП – Варна и Пешо Братовчеда, който работи при Жеков като охрана и отговаря за дискотека „Малибу”. Братовчеда също трябва да каже, че Иван Славков е боса на мафията. Подобни показания дава поръчково и съпругата на Пешо – Венета, която е управител на „Велвет” на Златн и пясъци, където в сянка Жеков е партия със софиянци. Венета ръководи и бар „Електра”. 
След като „жегата” по „мега” дознанието се завихря, по съвет на своите си ченгета, Жеков дава наставления да бъде закрит бар „Електра”. Впоследствие по същите съвети  Жеков започва да чисти всякаква собственост на свое име и е единственият от „мега” дознанието, когото „Комисията Кушлев”  пропуска. Наркобосът докарва при Якимова и Димитров и лица от доверената му охрана – Кольо и Иван от Силистра, които също дават показания, че не шефът им, а Славков е босът на мафията.
Докато тече прословутото „мега” дознание Веско Жеков прави договорка и да бъде пуснат Иво Дългия – който се води счетоводител на нарко „Фирмата” и е задържан с бригадата на Красьо Дългия. Уговорката там е привидно странна: Жеков се разбира с Иво Дългия така – искам да ме пържиш, казва Жеков на Иво. Ти луд ли си, бе, да не ти навредя, отвръща Дългия. Няма страшно, те са мои хора, давай, че да мога да отърва шефската позиция, отвръща Жеков. За „мои хора” минават разследващите За „безупречно добро процесуално поведение” „мега” прокурорката Стефка Якимова издейства по-лека мярка и на счетоводителя на „Фирмата”. Иво Дългия извършва функцията на счетоводител на мръсния бизнес на Веско Жеков. Той купува коли, земи, апартаменти и всякакви движими и недвижими имущества като парите се придобиват от проституция и наркотици. 
Всъщност Пейо се реши на отчаяния опит с пресконференцията, тъй като преди това стана безпощадно ясно, че скандала във Варна се затрупва с тежки буци пръст. 
Като гроб, в който да потъне всичко.
След съдействието на Близнака, агент Купър ми каза:
- „Мега”служителите, както ги наричаш,  държат в заблуждение ръководствата си в София. Сега пишем документ до тези ръководства  с ИСТИНАТА и ако пак не стане, ще си сменям професията! Не пиши по този въпрос, защотото във Варна полудяват „мега” хората...
На бюрото на главния прокурор бе сложен доклад с цялата мръсотия. Той е потресен и втрещен как е бил лъган и отронва: „Тая Стефка не е за прокуратурата, а за цирка!”. 
Остана си обаче в прокуратурата и никой не я препоръча на Цирк „Балкански”.
Главният прокурор все пак Борис Велчев назначи проверка и изпрати прокурора от ВКП Борислав Сарафов във Варна. Той също бе запознат със случващите се безобразия.
Привикани бяха Пейо, Янко Каратиста, Мартин Демирев Георгиев, Коджата, Сашко и куп още обвиняеми. Някои от тях казват пълната истина. Други – също говорят, но се дърпат да подпишат показания във Варна, защото случайно или не, са извикани при прокурора от ВКП, който е настанен в ... кабинета на прокурор Стефка Якимова. Якимова влиза и излиза от кабинета, и виждайки това, обвиняемите, пословично мнителни, смятат, че това е капан. И искат да бъдат защитени анонимни свидетели.
Близнака ми обясняваше, че били железни, но от София разбирах, че са се уплашили. По-късно Пейо пред мен говори с прокурор Сарафов и поиска да бъде извикан в София на разпит. И тъй като никой не го повика, той изгубил надежда, свика медиите.
Много дълго не дадох публичност в сайта на нито един запис. Играех тази специгра и подтисках чувството си за бърза оперативна журналистика. Идваха дългите Великденски празници, а след тях и безкрайните почивни дни по Гергьовден.
Преди празниците се чакаше резултат от проверката на ВКП. Вариантите бяха два – или образуване на наказателно производство срещу „мега” прокурорката, или отстраняването и. Чрез мои абсолютно независими източници успях да разбера, че преписката се води „секретна” и ще се докладва единствено на Главния прокурор. По нея бе разпитана и Стефка Якимова. Нямаше как да направят никой от онези, които свидетелстваха как са били притискани защитени свидетели до момента, в който преписката не преминеше в наказателно производство. Тогава вече свидетелите можеха да бъдат защитени.
Всичко това зависеше от главния прокурор Борис Велчев.
Тези неща обаче бяха твърде сложни за обяснение към сприхавостта на Близнака.
Очакваният резултат от проверката не дойде не само преди празниците, но и след тях. 
Нищо не се случи.
Освен това, че набиха Близнака. На връх Великден.
Счупиха му ченето с един десен прав. Кой мислите, че може да бъде толкова бърз и яростен? 
Бъгси.
Не беше никаква поръчка от никого. Просто Божа среща на Великден в мол „Варна”. Бъгси се засича на вратата с групата на Светлин Близнака, разминават се, Светлин обаче го сдъвква нещо с думи и Бъгси хладнокръвно се връща и го нацелва с един удар. Бъгси си беше боксьор и знаеше как се правят тези неща. 
Никой от хората на Близнака не реагира и Бъгси спокойно напуска мола. Веднага обаче се наложи да се покрие. Близнака беше вдигнал авера си комисар Митко Димитров и цялата полиция, както и неговите хора, които с тръби причакваха пред дома му Бъгси за да го пребият. Пред мен Близнака обясняваше, че е поръчка на Веско Жеков, а аз играех, че нищо не знам по случая. В показанията си пред полицията Близнака бе набъркал и куп имена, сред които отново това на Весо Данов – че Бъгси бил негов човек.
Данов естествено нямаше хабер.
Светльо ходеше с една шина в устата и тъй като говореше много, ужасно се дразнеше, че не може да се пали така, както правеше обикновено.
Проверката от ВКП не мръдваше. Обадих се на агент Купър и му казах, че ако след празниците няма резултат, вадя записите. Усетих го криеше нещо от мен и заусуква да не бързам. Знаеше очевидно, че нищо няма да стане, но лъжеше, а когато някой ме лъжеше, аз просто удрях джезгията. Бяха минали толкова месеци в очакване някой от всичките тези тарикати, облечени във власт, да си извадят главите от пясъка, че бе крайно време да им лъснат задниците окончателно.
Написах един убийствен материал „ДАНС – мръсната приказка”.  И това беше посления ми разговор с агент Купър. Умишлено не го търсех. Всичко бе свършило. Като тухла ме блъскаше в главата онзи досадно гаден български лаф: Системата е такава! 
Бях загубила битката. Нищо, че се шегувах с агент Купър, че никога не губя войните. По-късно му написах, че след изваждането на записите, побеснели ми готвят капан, включително и арест, но получих лаконичното: „Оплачи се на агент Купър от мръсната приказка ДАНС”.
Той се бе обидил. 
Аз, която се чувствах омерзена, излъгана, смачкана между менгемето на всякакви типове, с които се налагаше да общувам, безсилна дори да се разплаче, нямах правото да се обиждам. По-късно пред Лъки Агент Купър бе споделил, че „не се чувства правилно” спрямо мен. 
И правилно. Те всички ми бяха длъжници.
Близнакът обаче го тресеше трескава еуфория. Той наистина чистосърдечно вярваше, че няма как „онези от София” да не се си свършат работата: 
Svetlio: v4era iakimova i mitko biaxa v bolnicata pri men i mi kazaxa, 4e glavnia pratil tiaxen 4ovek na proverka tuka, i mi go napisa na belejka, 4e niama da e otstraniat.
Svetlio: slu6ai, otivam v kabineta na iakimova. prokorora ot sofia i  kazva da izleze ot staiata. razkazvam za kakvo stava duma i toi mi vika, dobre da zapo4vame. i  mo vikam imax ogovorka v sofia, 4e 6te badem za6titeni svidetili s anonimnost, i toi mi vika- ve4e ogovorkite ne vajаt. kak taka. taka re6ix. ami xubavo, 4akai da zvana da govoria s moi 4ovek da se savetvam. Zvani mo, mi vika. zvania i mo kazvam, kazaxa, 4e ste ni izlagali, i toi mi kazva pitai go dali 6te vi za6titi i ako ne vi za6titi, niama da govorite. kazvam 6te ni za6titite li. Ne. ami xubavo, togava niama da govori nikoi. a stefka mi vika, 4e i bil priatel tozi prokoror sarafov, i bil na evgeni dikov mnogo dobar priatel. kabinet sre6to kabinet bili.
Svetlio: toz deto e tuka napravo se o4udex ot nego
az: що
az: скрита лимонка ли е
Svetlio: kazvam mи kakvo iskam, i toi mi vika niama kak da stane. Ok. Tragvam. iz4akai malko ot vanka. iz4akvam. kodjata vliza i toi iska sa6toto, i toi vika i na nego niama kak da stane. Dobre, i toi tragva. izliza prokorora i me vika pak vatre. Dobre, ako iskate na drugo miasto da vi raspitame, stavali i nie mo vikame, nie tova iskaxme, da e v sofia, nikoi da ne podozira,  nali taka? toi vika taka. a za6to tuka ni izvikaxte togava? mal4i.

-------------------
Svetlio: na 13 septemvri az i peio otidoxme v direkciata da se razberem kakvo 6te praim. s peio otidoxme v kabineta na mitko. tam biaxa stefka i nanov, i v kabineta se razbirame kakvo 6te praim. stigame do dogovorka i edin den da ne leji v zatvora, no pri nego ima problem, 4e toi e 3,5 oslovno i taka se razbirame da mine v doma6en arest, no parvo triabva da dade pravilni pokazania. toi gi dava i momentalno minava v doma6en arest. posle posledvaxa mnogo s pomo6ti ot na peio stranata i stefka po4na da go gali s perce po glavicata, no se iz4erpva, a na tiax ne im е dostata4en ve4e....
.... ianko e mnogo iadosan, 4e se otmiat ot sdelkata i е gotov na vsi4ko, za6toto e nevinen i sago nakarali na sila da dava pokazania i se e xvalil na mnogo mesta, 4e gi darji mnogo iako vsi4ki 4engeta, doznateli, prokorori i ako ot sofia tazi proverkа ne naprai tova, za koeto sa do6lqi 6te iskara mnоgo dokazatelstva sre6to mnogo xora, i togava da vidim darjavata kakvo re6enie 6te vzeme za tazi korupcia i nezakoni deistvia, 4e nai goliamata mafia e policiata i prokoraturata. te znaiat, 4e ianko e razpitvan i sega gi e strax ot nego, toi daje im e kazal, 4e smenia pokazania, za6toto tezi sa pora4kovi.
....az iz4akavam gi da si svar6at rabota ot sofia, ako ne biax xodil v sofia, do sega da ti gi biax dal, be vese, ti ne me poznava6 o6te. 6te razbere6, 4e darja na dumata si. ne samo mitencito, a vsi4ki, koito imam 6te ti gi dam. 4akam samo da svar6at. vsi4ki 6te ti dam, a te sa mnogo za tvoiata kniga.

--------------------------------
Svetlio: dneska v 12 na obiad mi zvani po telfona edin i mi vika aide da se vidim spe6no e. i mo vikam po kasno. v 13 4asa se vijdam s nego i mi vika ako niakoi te pita ne6to za men 6te me izdane6 li. iskam da kaje6, 4e samo mitko i iakimova sa xorata, koito prestapvat zakona. ok mu vikam, ama si go zapisvam. 6to, kakvo stava, kaji mi. biax v sofia po praznicite i razbrax, 4e ne6toto 6te se slu4i s niakoi xora v varna. dobre mo vikam, niama problem grop  sam. v 19 15 4asa mi zvaniat mitko i stefka i mi vikat vednaga triabva da se vidim. Vikam, ok, aide. otivam na sre6tata i mi vikat bita karta sme. triabva da ni spasi6. estestveno, 4e 6te vi spasia, kakvo triabva da napravia. o6te neznaem, ako niakoi doide 6te ti kajem. kakvi gluposti mi govorite. na6 4ovek ni kaza kakvo pravite be, xora v tazi varna, vie ne ste dobre, kak moje. nali znae6 4e gi zapisvam i te sami se vkarvat v zatvora. tozi zapis 6te go dam na glavnia da 4ue kak negovata prokoratura pravi nezakoni ne6ta i posle ogovariat xorata da im opraviat problemite. bixa mnogo opla6eni. Razdelia mе se i togava  panaiot val4ev mi zvani i mi vika - svetlio kakvo prai6. ni6to mo vikam. ia mi kaji niakoga karali li sme te ne6to nezakono da prai6 s direktora i iakimova. Ne, pan4o, ti lud li si be 4ovek, kakvi raboti mi govori6. i nego zapisax, a te tapite ne podozirat, 4e gi zapisvam. Tapaci, niamam dumi. az ako biax na tiaxno miasto niama6e da se vijdam s nikoi, a te sami se vkarvat v zatvora. otnovo sa pratili 4oveka da govori s jekov, no jekov e otkazal tazi ve4er da se vidiat i otlojil za utre.
Светлин и останалите обаче изгубиха бързо надеждата след като в София нещата отново потънаха в блатото на мълчанието. Изнервен Светлин викаше:
- Томова, ти ни набута там! Нали беше много сериозен оня от ДАНС? – Близнака беше манипулативен и така артистично се пулеше, че направо можеше да ме окачи на въжето.
- Айде, по-леко, ако обичаш! – вледених го. – Нито съм ви търсила, нито съм имала зор за вас. Вие бяхте тези, които поискахте да съдействате на ДАНС. Помогнах ви. Какво искате от мен? Ако бях шеф на ДАНС, или главен прокурор, нещата нямаше да стоят по този начин. Казах ви, че колкото повече се мълчи и се бяга от скандала, ще потулят всичко. 
Близнака през цялото време умираше от страх да не извадя записите, които имах, за да не стане ясно, че той стои зад тях. Едновременно искаше да говори истината, но в същото време се чудеше как може да стане това, без той да го направи мъжката, залагайки името си. Опитваше се да ми играе на тънката струнка как ми давал информация и аз трябвало да го пазя като източник, разиграваше ми театри как Сашко заради мен лежал в ареста, което изобщо не беше истина, и виртуозно въртеше една сложна игра на няколко фронта.
Всъщност, ако трябва да съм честна, Светльо свърши огромна работа и имаше право да е вбесен. Ония от София биеха отбой и аз бях на амбразурата. Тези момчета, каквито ме гледаха право в очите и чакаха отговорите от мен:
- Аз също съм не по-малко бясна от теб! На вас лида обяснявам, че ченгетата са най-мръсните курви? Излъгаха ни. Това е положението. За това нямаме вече изход, освен да гърмим истината, такава, каквато е. Белким  някой ни чуе и се стресне.
Разликата между нас двамата бе, че неговата битка си беше чисто улична, а аз исках истината да излезе на бял свят. Въпреки това съдбата не ни беше събрала случайно и си помагахме взаимно.
Звъни на Сарафов бе Пейо, да тръгваме за София и да
приключваме. – нервно се обърна към Пейо Близнака. И говори
бавно за да ти се разбира...
Пейо помоли прокурора да бъде извикан в столицата и му бе обещано, но това не се случи.
Контактите на Близнака с ДАНС си бяха негови. Той беше изненадващо дискретен и ми повтаряше, че нищо не може да ми каже, защото му било забранено. Наблюдавах отстрани детинския му ентусиазъм и си спомнях за думите на Сашко: „Много му е интересно да си контактува с ченгетата. Непрекъснато им звъни...”.
Весо ставаше все по егоцентричен. Пишеше ми sms-и, в които наричаше записите „песни” и непрекъснато питаше кога ще ги пускам. Имаше странната представа, че ако излязат на бял свят всички записи, някой ще му се извини и ще го пусне от ареста. Реалността отвън все повече му бягаше. Не исках да говоря с него, дразнех се, че така и не разбрираше, че с постоянните си телефонни лакардии не вреди само на себе си.
Весо Данов се интересуваше единствено от себе си и от сина си. Близо годината арест, в който по неписан варненски закон лежаха всички задържани, постигаше точно онова, което се и целеше – смачкани психики, обезверени характери, готови да легнат пред всеки, който им обещае каквото и да е споразумение. 
Във Варна така се постигаше супер успеваемост на прокуратурата. Лежиш една година, никой не ти променя мярката за неотклонение след натиск от същата прокуратура, на финала, когато си изсмукан като лимон, прокурорите ти правят предложение, на което не можеш да откажеш, и делата им излизаха „чисти” изобщо не влезли в съда.  
Все повече никой от разследващите нямаше сметка „мега” дознанието да влезе в съдебната зала. Процесът се очертаваше скандален, а битката свирепа. За това обаче се искаше боен дух  и железен характер. А Весо не притежаваше нито едно от двете.
Като капризно дете непрекъснато ми пишеше сърцераздирателни съобщения, в които ме упрекваше, че само го ругая. Нямаше обаче как да му подарявам разтопяваща усмивка, след като без да му мигне окото ме подлагаше на рискове. 
За ужас на всички онези, които пишеха яростно във форума на сайта, че Данов ми плаща хиляди, че сайта е под негов контрол, аз не бях взела от него и стотинка. Повечето от рекламодателите се дръпнаха след ареста. Един единствен път поисках от него пари и то  след като Бъгси заби крошето си в ченето на Близнака. Докато трескаво търсехме вариант как да спасяваме Бъгси от това да не го изработят, пъхайки и него в „мега” дознанието без абсолютно никаква вина, затова с Лъки ни трябваха пари, а Весо ми отговаряше: „Кога ще пуснеш песните?”.
Бях напълно наясно, че отдавна се е предал, но това вече не ме интересуваше. Той бе избрал пътя си и това беше неговата Голгота. Знаех и още нещо – с него не можеше да се тръгне на поход, защото можеше да те изтърве някъде нехайно по пътя. 
Докато вървеше предявяването на материалите по „мега” дознанието и всички обвиняеми четяха десетките томове, Весо направи още една глупост. Вече бях пуснала първия запис в сайта. Пред дознателите и адвокатите във вътрешната дирекция, Весо се бе изпъчил: 
- Четохте ли afera.bg? Сега понеже сте много отворени, ще ви кажа, че и между вас има предатели, и знам всичко за вас. Веско Жеков намери връзка с мен и ми предложи един куп записи. Платих му 200 000 и ги дадох на Томова.
Това беше абсолютна лъжа. Потресена го попитах защо говори всички тези безсмислици и не си ли дава сметка, че ме прави мишена, а той се засмя: „Кво ти пука, нали вече си пуснала в сайта запис? Нищо няма да ти направят, те са страхливи мишки!”.
Обвиняемите четяха материалите по „мега” дознанието, между които и СРС-тата. Много от напъханите подслушвани разговори обаче нямаха нищо общо с мафиотската дейност, а от тях лъсваха чисто лични интимни отношения. Мръсничката полицейска интрижка успяваше – чрез 24-та обвинени цялата улица бързо разбра как наркобосът Веско Жеков води любовно-сексуални разговори със съпругата на най-доверения си човек от охраната. Дори и приложено към Жеков, това беше гнусно, но на кого му пукаше?
Тържището на споразуменията бе отворено и „мега” прокурорите бързаха да приключат делото с тайната надежда то да не стигне до съдебен процес. Данов пробваше щуротия след щуротия и реши да се кандидатира за депутат. Този път наистина го наругах яко и престанах да разговарям с него. Написах и в сайта, че това не е позиция на afera.bg Не бях длъжна, но се спекулираше твърде много, че Данов е чорбаджията на afera.bg, а  това също бе измишльотина.
След като публикувах позицията ми за щурма му към парламента,  той отново ме засипа със съобщения какъв предател съм, колко искал да умре и как не бил очаквал такъв нож в гърба си точно от мен. Цар беше на драмите.
А аз през това време продължавах моят танц с Близнаците. Те се дърпаха плавно, от което по никакъв начин не ми ставаше по тъжно. Правех обаче последни усилия да изкопча записи с комисар Митко Димитров, които бях слушала.
Споразуменията се придвижваха с бързината на светлината. Всички онези, близки до мафиота Веско Жеков, бяха ясни още от самото начало. Те бяха сключили сделките си още преди година и за тях нямаше никакво съмнение, че ще сключат споразумения с „мега” прокурорката Стефка Якимова. Целта бе обаче да бъдат уговорени и останалите за да приключи сагата с „тюрлюгювча” преди съдебната зала. И Якимова, и Димитров бяха наясно, че проверките около тях може и да са във фризера, но на някого в определен момент можеше да му се допие леден „Редбул” и внезапно да отвори вратичката.
А и идваха избори.
Процедурата по сключването на споразумения бе като серия от филм, забранен до 18 години. Действието се развиваше в сградата на варненската вътрешна дирекция, където бе базирана  „мега” прокурорката. Пред дирекцията, на троторните плочки първоначално бяха строени деветима обвиняеми, които бяха пласирани буквално като труженици на най-древния занаят.
Процедурата траеше от 10 сутринта до 22 часа вечерта. С прекъсвания. Най-тежката роля се падаше на дознателя от ОДП – Варна Панайот Вълчев, който непрекъснато циркулираше от „мега” прокурорката до тротоара, където бяха привиквани обвиняемите, с които трябваше да се осъществят споразуменията, плод на предишни сделки и договорки с обвинителите.
Дознателят Вълчев демонстрираше завиден финансов стандарт с великолепно яке „Версаче”. А  точно в 21,20 часа, когато уговаряше арменката Гарние, видимо бе скапан. Панайот Вълчев носеше посланията на прокурорката направо на тротоара. Обвиняемите, които трябваше да сключват споразумения под строй бяха препитвани на плочките до бордюра от Вълчев. Когато нещо не му ставаше ясно, той търчеше обратно в сградата на ОДП – Варна за да предаде на „мега” прокурорката Стефка Якимова какво точно е казал един или друг. После тичаше обратно за да сведе указанията на „мега” – звездата на варненнската прокуратура. Някои от лицата буквално на тротоара, на висок глас, отказваха споразумения. Дознателят Вълчев, излязъл като от филм, питаше нервно: „А къде е Красьо Дългия? Абе, къде е Красьо Дългия?”. Всички невинно вдигаха рамене.
Арменката Гарние, която бе управителка на плейбойбара „Сакстон” също получи на тротоарна плочка своето споразумение. Така като в уличен публичен дом точно пред сградата на вътрешната дирекция на МВР във Варна, „мега” обвинителите успяха да доведат докрай упражнението си хора на истинския бос на мафията Веско Жеков да бъдат пожалени по най-елегантния начин от закона. 
Всички хора на Жеков получават условни присъди или смешни присъди след одобрени споразумения, вариращи до 2,5 години. Едната година  вече бе приключила в ареста, следваше ТПО, където ден се броеше за два, после предсрочно освобождаване за добро поведени и  животът се очертаваше като шампанско без сълзи.
Жеков получи 2,4 години и пролежа едва три дни в корпуса на варненския затвор и то след като пресата вдигна пушилка, че седмици след сключеното му споразумение, той все още се подвизаваше в дома си и никой не се наемаше да го въдвори в затвора. След тези няколко дни в затвора, Жеков моментално бе изстрелян в почивната база на Дебелец, където вероятно и до днес пие ледена ракия и лови риба. 
След като по реда си минаха изчислените отдавна Жекови хора, оставаха костеливите орехи в „мега” дознанието. Весо Данов и „спасителите” му действаха подмолно и уговаряха условията на споразуменията за него и синът му. Пред мен Весо се кълнеше, че няма да сключва споразумение, а ако все пак го направи, ще науча първа. 
Научих го последна.
Въпреки че знаех какви посланици преговаряха по „сделката”. Като потъваше във водовъртежа обаче, Весо очевидно не искаше да е сам и започна да уговаря останалите в затвора, където бяха преместени, и те да сключват споразумения. Дали е било част от играта, или просто той искаше да не е сам в блатото, нямах идея.
Бях дочула, че в затвора развиваше уникални теории, че не го пускали, защото съм пишела в сайта и едва ли не аз съм му виновна. Че Алексей Петров се бил срещнал с Иван Славков ден преди нашата среща с него в столицата, че Близнаците още тогава били направени агенти на ДАНС – все неща, които граничеха с лудостта. Държеше се като биовампир – аматьор, който търсеше всеки друг за виновник, но не и себе си. 
С Лъки бяхме в София, когато окончателно разбрахме, че Весо е сключил споразумение. Съобщи  ми го адвокатът на Иван Славков - Бранимир Балачев.
Написах на Весо съобщение, че е  редно да ме уведоми за това. Той по най-смешния начин започна да  се оправдава, че и Иван Славков щял да сключва споразумение и едва ли не решението е отборно. Личната отговорност му беше непозната. А и нямаше представа, че аз знаех прекрасно, че Иван Славков няма никакво намерение да сключва споразумение с прокуратурата, въпреки сценките, които играеше в затвора. Тактиката на защитата му бе да се изслуша предложенията на прокуратурата. Весо обаче смяташе, че като набърка името и на Иван, ще бъде упрекван по-малко, че е клекнал.  
Написах му съобщение:
„Ти си пълен олигофрен без капка чест и мъжество. Готов да премаже всеки, който не му е в интерес. За разлика от теб, аз държа на името си. И позициите ни са различни. И се обади на Роди поне него да уведомиш. Дължиш му го.”
Той ми отговори:
„Всички водим пазарлъци за споразумение, а не виждам какво това касае някого. Аз си съсипвам по този начин живота, но не мога да карам Христо да стои тук три години, а Иван и аз да караме жените си да висят тук пред затвора. Така и той, и аз след 15 дни сме навън”.
Съобщенията летяха едно след друго. Седмици преди това, докато четеше материалите по делото, Весо  ми разказваше как се съмнява в адвоката си Иван Томов, че играел зад гърба му с прокуратурата за споразумение и как непрекъснато му пробутвал подобни предложения. По-късно разбрах, че в това няма грам истина и Томов по никакъв начин не го е уговарял да сключва спрозумение, дори напротив.
Сега Весо включваше в тезите си и Иван Славков като че ли това щеше да намали отговорността за решението, което вземаше.
Накрая престанах да отговарям на съобщенията му. Мълчахме с Лъки тягостно. В един момент Весо не издържа и звънна. Водихме инфарктен разговор. Знаех прекрасно маниера му, който можеше да те изкара изнън нерви – повтаряше едно и също натрапчиво и по никакъв начин не отговаряше на въпросите, които му отправях. Посгигна своето и ме извади от релси. Напсувах го и затворих телефона.
Човекът, който псуваше на майка на всяка втора дума обаче, беше цар на манипулацията и отново ме засипа със съобщения, в които бе обиден до последната фибра на сърцето си, че съм го напсувала на умрялата му майка. Хвърлих телефона и казах на Лъки – чети ти, моля те, но не на глас. Нямах повече нерви.
Пред затворниците Весо обясняваше и как съм била с Близнаците.  Телефонът отново извъня и чух гласът на Сашко. Оказа се обаче, че в коридора на затвора Весо беше събрал цяла гвардия, на която чувах гласовете, за да ме убеди някак си в нещо, в което всъщност искаше да убеди себе си.
- Ти вече си свършен, плю на името си, на рода си, на всичко. Имаш ли представа, че е по-добре оттук нататък да смениш града, дори и държавата? – го попитах спокойно.
Мислех, че говоря на него, очевидно обаче бях пусната на спикер и чух мъжки глас:
- Кво значение има кой какво мисли? Да дойдат тук да видят какво е...
- Ти пък кой си? 
- Иван съм – беше Славков.
Тежка беше Томовата корона. Казах му, че е добре да решава сам без да се подава на психозата и че думите ми са били насочени към Весо, а не очевидно към целия затворнически коридор, който слушаше организираното Весово шоу като радиопредаване на живо.
Цяла нощ не спах. До среднощ получавах съобщения, че Весо винаги ме обичал като сестра, че съм била мъжко момиче. Предлагаше ми да помощ за сайта, да го продам, да го разширя и още куп неща, които изобщо не го касаеха.
Това бе последният ми разговор с Весо Данов. 
Дълбоко в себе си той искаше моето одобрение и това го озверяваше. Не го осъждах. Нямах право да се  бъркам в избора му. Простила му бях всички идиотщини, но той не беше човека,  с който бих изяла отново една торба сол, защото не се знаеше дали нямаше да скрие някъде последната житворна капчица вода.
Бях приятел, какъвто той  никога повече няма да има. Какъвто и да бе Весо обаче, винаги щях да го нося в сърцето си. Отдавна бях прекрачила в онова ниво, в което оставяш  другия сам да изкачи стъпалата до смирението, което един път завинаги изтрива като с морска вълна интригата и злободневието, и остава само широтата на съзнанието, в която никой, за нищо, никога не ти е виновен и ти си си ти. На него му това още му предстоеше.
Дни по-късно на едно от поредните заседания пред съда се засякохме с журналиста Любо Живков. Любо имаше скалпелно чувство за анализ и блестяща ерудиция. Той бе от колегите, с които от години се разбирах без много думи. Не обсъждахме цялата история, но Любо ме погледна внимателно в очите:
Гузен е пред теб.
Ситуацията бе – без коментар. Както пишеше под карикатурите.
Месец по-късно с Весо се засякохме на свиждане в ТПО –то на варненския затвор. Синът му Христо се направи, че не ме познава, въпреки че именно той записа на приемната данните от личната ми карта. Бях отишла да видя Сашко. На десет метра от мен Весо Данов бе с близките си. Той получи присъда от три години, а синът му – Христо – една. Комисията „Кушлев” им търсеше общо 7 милиона лева, за които Данови тепърва щяха да водят съдебни саги. 
Разминахме се с погледи през рамо.
Толкова.
Иван Славков излезе железен мъж. Той не сключи споразумение както  бях казала на Весо още в онези истерични разговори по телефона. Славков също се кандидатира за депутат и въпреки, че законът в България бе един и важеше за всички, и въпреки, че братя Галеви и Александър Томов нямаха никакви съдебни пречки, Варна отново оставаше някъде отвън нещата, които се случваха. Като че ли не бе в тази държава. Тук не важеха думите на главния прокурор и на председателя на ВКС, че може и да не им харесва, но законът е такъв – да бъде променена мярката за неотклонение на обвиняемите, кандидатирали се за народни представители. 
Във Варна обаче съдебните заседания по жалбите на Иван Славков приличаха на циркови представления, режисирани предварително и дори журналистите неприкрито се подиграваха на жалките опити да се демонстрира не право, а ината на предубеждението и силата.
На финала „мега” дознанието обаче не бе смачкано, въпреки отчаяните опити уговорките за споразумения. Петима не се признаха за винови. Иван Славков, Свилен Николов – Гущера, Николай Хаджимихайлов – Найка, Янко Колев и Пейчо Пейчев отиваха на съдебен процес. 
Една от варненските съдийки ми бе казала: „Всички треперят на кого ще се падне  това дело, този, който го гледа на черния петък ще е роден!”. Дали му се падна или го паднаха – не е ясно, но „мега” делото пое съдия Петър Митев. На когото случайно, или не, това бе едно от първите наказателни дела, тъй като до този момент се бе занимавал единствено с административни казуси.
Процесът предстоеше. Каквото и да се случеше обаче, за мен нямаше никакво съмнение, че разследването бе водено мръсно, с недопустим умишлен двоен аршин, с изумителни сделки, уговорки и задкулисия, достойни не за правораздавателни органи, а за мафията.
Обвинителния акт от 38 страници и в изказа, и в лексиката си приличаше на евтино криминале, пред което книгите на Георги Стоев бяха далеч по-конкретни. В него личеше ясно, че той бе граден основно върху свидетелски показания. 
Ето и част от „приказката”, наречена обвинителен акт по „мега” дознанието №130/2008 година:
„Обвиняемият Иван Славков и свидетеля Веселин Жеков се познавали помежду си. В началото на 90-те години /б.а. – не се уточнява точно кога/, служили заедно, като служители в сектор СПООР на МВР. През 1994 г. Славков напуснал системата на МВР, а през следващата година Жеков го последвал. В началото на 1996 г. свидетеля Веселин Жеков /бел. а. – истинският бос на варненската мафия с проституция и дрога от десет години насам. На него не е повдигнато обвинение за организатор на престъпна група/, започнал работа при Веселин Данов, изпълнявайки охранителни функции, заедно с още 15 души. На 2 юли 1996 г. В. Данов празнувал рожденния си ден в ресторант „Българска сватба”, находящ се в к.к. „Константин и Елена”, с управител Илия Радев по прякор „Усмивката”. На празненството пристигнал и обвиняемия Ив. Славков с 10 негови момчета. След тази дата двамата започнали често да се срещат и през есента на 1996 г. взели решение за организиране на обща схема за получаване на парични суми от организираната проституция. За целта създали група включваща свидетеля Веселин Жеков, сводници и охранители / неустановени в хода на разследването лица/. /Бел.а. – очевидно този, който е разказвал „спомени от старите ленти” избирателно не е посочвал лица, а и е чудно какво са правили разследвашите органи, че не са установили кои са лицата от 1996-та насам. Нататък в обвинителния акт бъка от „неустановени лица”, а някъде личи откровено как „неустановените” трябва да бъдат прикрити и спасени/. По този начин от проституиращите момичета на територията на град Варна, курортните комплекси и околностите, работещи за сводници, била събирана определена такса – 100 долара на седмица, на проститутка. От така събираните парични суми 33% получавал обвиняемият Иван Славков, 33% получавал В. Данов, а останалите пари свидетеля В. Жеков имал задължението да изплаща възнаграждения на момчетата, които охранявали сводниците и проститутките и остатъка оставал за него. /Бел. а . – оттук нататък в целия обвинителен акт, когато стане дума за „свидетеля” Веселин Жеков, прокуратурата с всички сили ще обяснява как той едва ли не не е взимал пари, а само е изплащал заплати. Жеков, който е истинският бос на мафията, винаги подчертано е третиран като подчинен на Данов и Славков. От обвинителния акт изобщо не става дума къде са спали органите на МВР, че от 1996 г. до сега не са хванали тази „стройна” организация, за която разказват подбрани свидетели от улицата, включително и „писателката” Даниела Великова, която пък неслучайно бе водена от твстудио в твстудио месец преди арестите, за да „загрее” публиката против Данов/.
Скоро след рожденния ден на В. Данов /бел. а. – обаче на по следващата година 1998г./ настъпил разрив в отношенията между обвиняемия Ив. Славков – двамата често спорели за пари, отнасящи се до приходи от улична и клубна проституция. Поради тази причина В.Данов, извикал на среща в хотел „Ной” свидетеля Веселин Жеков, където му предложил да се отделят от обвиняемият Ив. Славков и свидетелят В. Жеков да поеме контрола върху проституцията и да работи само за него. Свидетелят В. Жеков отказал, тъй като преценил, че не може да разчита на В. Данов. След тази среща обвиняемият Ив. Славков взел изцяло дейността по ръководството и контрола в организираната престъпна структура, а В. Данов бил отстранен от нея. Независимо от това, при всяко разместване на пластовете в престъпната структура, свързана с проституцията във Варна, В. Данов се стремял да се намеси в разпределението на парите от нея. /Бел. а. – Нататък са описани няколко масажни клуба и ресторанти, парите, от които били отчитани на някои си „Зоро” и „Рокера”, които пак са неустановени от „мега” прокурорите. От приходите, според „мега” прокурорите Иван Славков получавал 50%, а Веселин Жеков – пак плащал, завалията, заплатите, купувал автомобили и поемал всякакви разходи. Жеков бил едва ли не „момчето за всичко”./
При възникването на проблем в организираната престъпна група Иван Славков го разрешавал като неин ръководител. В структурата на същата организация били включени и ударни групи от момчета /бел. а. – кои?/, които извършвали наказателни акции спрямо провинилите се /бел. а. – кои?/, както и охрани, като всички те получавали възнаграждението си от свидетеля В. Жеков, а последният бил на пряко подчинение на обвиняемият Иван Славков. /бел. а. – цялата тази нескопосано описана картинка отпреди 10 години очевидно трябва да оправдае „литературните напъни” на прокурорите за да се впишат в това, както завършват обвинителния акт, че организираната група действала „в продължение на 12 години ДОКАЗАНА дейност ?!?/.
Нататък действието минава през 2000 година, когато Славков наел бар „Черно море” и в него работили 100 проститутки /бел. а. - ?!?/, тъй като проституцията по това време процъфтявала. По същото това време като личен шофьор на Славков започнал работа Янко Колев – Каратиста. И Колев разбрал, че обвиняемият Иван Славков ръководи и контролира организираната проституция в град Варна, а свидетелят В. Жеков му е пряко подчинен, изпълнявайки разпорежданията му. /бел.а. – натрапчивото изречение, че Жеков е бил подчинен на Славков минава като червена нишка през целия обвинителен акт и ако това не беше обвинителен акт, а евтино книжле от сергиите на пазара, щяхме да предположим, че авторите му са безкрайно бездарни в опита си да оневинят главното действащо лице в кримката/.
През месец март 2001 г. неизвестно лице взривило автомобила на Иван Славков. В резултат на това същият се уплашил за живота си, 
тъй като решил че това е свързано с явното му ръководство на престъпната организация и у него постепенно се оформило решението привидно да се отегли от нея и да навлезе в обществения живот на град Варна. /бел. а. – как така разбраха прокурорите – „писатели” какво се е оформило у Славков като той изобщо не е разпитван по „мега” дознанието, не е ясно/.
През 2002-2003г. в организацията, парите от сутеньорите се събирали от Атанас Атанасов /който бе арестуван и се намира във Франция по европейска заповед за арест/. Същият ги предавал на свидетеля Веселин Жеков, който отделял част от тях на Янко Колев – Каратиста за заплати на подчинените му охрани, а другите разпределял по гореописаната схема. /бел.а. – Атанас Атанасов работи изцяло за Веселин Жеков и това е известно и на уличните кучета от Варна. „Разследването” обаче отново вкарва Жеков в графата на смачкан и подчинен раздавач на заплати/.
През 2003 година на паркинга на стадион „Спартак” започнал работа обвиняемия Свилен Николов. Същият се включил в дейността на организацията, като неговото задължение било да получава предаваните му от различни лица /бел. а. – кои?/ парични суми от проституция. В края на същата година в структурата се включили и обвиняемите Пейчо Пейчев, както и обвиняемият Николай Хаджимихайлов – Найка. 
През лятото на 2004 г. във Варна бил преразпределен пазара на хероин. В.Данов успял да се възползва от ситуацията и от месец септември изградил структура, занимаваща се се с разпространението на този вид наркотик. В нея на пряко подчинение участвал Радослав Калчев, на негово подчинения бил Недялко Цветков – Чубака и други лица / неустановени/. /бел. а. – Обвинението се гради единствено върху показания на Мартин Демирев. От описаните лица в записа „неустановените” не влизат в обвинителния акт, тъй като „мега” прокурорите не могат да ги натъкмят според годините, в които трябва да се вместят. След като е имало такава група през 2004-та, защо ОДП – Варна я е проспала?/
В края на 2004 година обвиняемият Иван Славков решил ръководената от него организация да се включи и в разпространението на хероин в гр. Варна. За това била организирана среща в офиса на паркинга на стадион „Спартак”, на която присъствали Иван Славков и Янко Колев, свидетелят Веселин Жеков и Веселин Данов. При уговорянето за отстъпване на пазара на хероин Веселин Данов поискал сумата 100 000 лева за 50% от пазара на този вид наркотик. Тъй като обвиняемият Иван Славков не разполагал с такава парична сума в брой, се разбрали да му даде 2 автомобила „Рейндж Ровър” и автомобила „Фоксваген Фаетон”. Била постигната договорка обвиняемият Иван Славков и Веселин Данов да имат паралелни структури за разпространение на хероин. /бел.а. – на това място разказите на „очевидци” стават, както се казват истински хорър. Елементарна проверка /ненаправена/ би могла да установи как такива автомобили изобщо не са давани на В. Данов, а Фолксваген – Фаетона години се кара от Близнаците – Светлин и Красен. Тях обаче също ги няма в обвинителния акт, освен като свидетели, които щъкат като пчелички/.
В края на март 2005 година Иван Славков и Веселин Жеков присъствали на среща в Турция, като целта им била организацията ръководена от първия, да поеме разспространението на кокаин във Варна. Постигната била уговорка Веселин Жеков да се занимава в структурата с тази дейност, заради авторитета му на улицата. /бел. а. – а така! Уж момче за всичко, дето раздава само заплати, пък имал авторитет на улицата./ Иван Славков бил изградил имидж и като обществена личност след избирането му като общински съветник и ограничил преките си контакти с членове на ниските нива от структурата, но продължил да я ръководи посредством разпореждания към свидетеля Веселин Жеков. /бел. а. – На всяко изречение от обвинителния акт Жеков се неглижира. Сигурно има защо – като бос на мафията точно той храни 10 години ченгета и прокурори/. 
На този етап ОПГ наброявала около 80 човека /бел. а. – точно кои? Пак неустановени!/, част от които били участници в наказателни бригади.
Нататък в обвинителния акт се разказва, че с кокаина се занимавало „определено лице на име Катерин /неустановено до момента/. Включил се и Мартин Еланджиев – Стрелеца /бел. а. – син на ексслужителка на полицията, който не влезе в ареста и получи условна присъда след споразумение/. В началото на 2006 г. Красимир Георгиев – Дългия станал отговорник на разпространието на кокаин във Варна. /бел. а. – защо групата на Красьо Дългия е заловена едва на 13 май 2008 година, и защо групата, работеща за боса на мафията Веселин Жеков не е пипана през всичките тези години – справка ексшефа на ОДП ген. Веселин Петров и дясната му ръка комисар Митко Димитров/.
Нататък се описва пак литературно кой кога влиза в организацията. През 2006 година бил включен и Румен Желев – Тревненския, който събирал пари от сутеньори с прякори „Мечо”, „Косата”, „Веждата” /неустановени лица/. /бел.а. – айде бе, неустановени! Ами Петьо Веждата си лежи в ареста по друго дело от месеци!/
Паралелната структура, ръководена от В. Данов, занимаваща се с хероин пък приключила на 12. 11. 2006 година, когато Радослав Калчев – Черния Роди бил задържан. /бел.а. – Черния Роди обаче купува наркотик поръчан му от Янко Колев лично за Веселин Жеков. И самият Роди нито веднъж не е попитан при следствието срещу него ЗА КОГО е наркотика. Според поръчковите показания обаче, сега трябва да бъде изкаран бос на хероина и Веселин Данов/.
Нататък е описана единствената полицейска акция направена по това „мега” дознание, свързана с арестите на групата на Красьо Дългия, работеща за истинския бос на мафията Веселин Жеков. Това обаче никъде не е споменато в обвинителния акт. Босът Жеков пак е смотан като някаква подчинена мишка. За сметка на това Славков да го отнесе вместо него. На практика по тази акция срещу Красьо Дългия се образува дознание №130, което впоследствие трябва да извади Жеков по най-лекия начин от играта за сметка на вкараните в кауша Данов и Славков.
Всички лица, които са мили и драги на Жеков и „мега” прокурорите са „неустановени” – като „Камбоджата” например, който си е Камбоджанеца и през цялото време  работи за Близнаците.
Най-конкретно обвинителния акт звучи именно по задържането на бригадата на Красьо Дългия, подчинена на боса на мафията Веско Жеков. По това дело и Жеков е обявен за издирване, но според обвинителния акт ... „се предал сам”. /бел.а. – с Жеков е сключена сделка от комисар Митко Диимтров посредством Емил Цонев в Силистра и така започва изваждането му от истинската му роля и натапянето на Славков и Данов за всичко, за което трябва да отговоря истинският бос на мафията/.
На 30 май 2008 година в резултат на проведени издирвателни мероприятия от органите на полицията, бил задържан свидетеля Ивелин Митев – Счетоводителя, във вилно селище „Панорама”, находящо се на КК „Шкорпиловци”, който бил там със свидетеля Веселин Жеков. Последният успял да избяга от мястото на задържане и се укрил от полицейските органи, което наложило обявяването му за издирване. 
/бел. а. – Как така Жеков успява да избяга от „мястото на задържането”?! И как така през цялото последващо лято се разхожда из Варна и страната без никой да го търси? Включително пак на Шкорпиловци, за което има сигнали лично до комисар Митко Димитров и той НЕ РЕАГИРА?!/
Нататък в обвинителния акт и „мега” дознанието са набутани и Александър Цанев и Румен Панев – Цигулката и въпреки че в Цигулката са намерени арсенал от везни, дрога, и куп описани доказателства – той най-вероятно поради наличието на брат – висш полицай, взима условна присъда след споразумение, а Александър Цанев – три години след споразумение, тъй като давал информация на afera.bg за корупция във висшите етажи на полицията.
Описана е и ролята на Веселин Данов, който казал на Светлин Иванов – Близнака, че ДАНС и Алексей Петров стоели зад него и взима проституцията на Варна. /бел. а. – нататък в приложения списък на свидетели за задължителен разпит по делото от страна на прокуратурата много странно липсват много имена, между които тези на Веселин Данов и Христо Данов, както и на журналистката Веселина Томова, която присъства на среща с Данов и служител на ДАНС, както и на Алексей Петров./
Изключително странно в обвинителния акт е  описан и „хотел” на „бизнесмена” Николай Иванов – Киреча. Киреча бил почтен бизнесмен и Данови поискали от него „да използват комплекса му” за проституция. Същият този Киреч поне от 10 години се занимава само с проституция и неговия не „хотел”, а публичен дом и до днес работи под абсолютен чадър на полиция и прокуратура.
И някъде към финала на обвинителния акт идва най-интересното:
В хода на разследването било установено, че организираната престъпна група ръководена от обвиняемия Иван Славков, се била снабдила с оръжия и боеприпаси, които след посочване на свидетели и обвиняеми по дознанието, били наремерени и иззети и изследвани по съответни балистични експертизи.
Тези оръжия са от канал за оръжие, ръководен от Веселин Жеков, което обаче изобщо не е упоменато в обвинителния акт. И така оръжието на Жеков се прехвърля ловко върху главата на Славков. 
На 26 юни 2008 г. след залавянето на групата на Дългия, подчинена на Жеков е открито първото място в гора около Аксаково – два автомата Калашников, 118 патрона, 3 броя гранати, 2 броя запалки за ръчни гранати. На 31 октомври 2008г. след като Жеков „се предава” пак в гората около „Аксаковска панорама” са открити 2 броя Калашников и патрони. На 8 ноември 2008г. до Каменар пък са намерени 4 броя осколъчни гранати и четири броя запалки за ръчни гранати. На 23 ноември 2008 г. пак до Аксаково е намерена пушка турско производство. На 19 януари до Суворово е намерен един автомат и 30 патрона. На 26 януари 2009 г. в с. Кичево е намерен един автомат и 30 патрона. Повече обяснение за това намерено оръжие в обвинителния акт няма. При намирането на оръжието обвиняемите Данов и Славков са в ареста. Жеков е под домашен арест и никой не го пипа. Каналът за оръжие, ръководен от Жеков е от години, но по това варненската „мега” полиция и прокуратура не работи. Жеков не трябва да бъде свързван с това оръжие? Защо ли? И колко висши ченгета трябва да прикрие?
Накрая в обвинителния акт прокурорите се позовават и на: „така организираната престъпна група, покрива задължителните и повече от два от допълнителните критерии, характеризиращи това понятие, съгласно определението на Европол”. По-нататък пише, че членовете на групата „упражняват влияние в политиката и медиите чрез заплахи, насилие или други средства за принуда” като се отбелязва – „притежавана електронна медия и влияние върху други”. За електронната медия очевидно бе визирана afera.bg, което бе нагла лъжа, че е притежавана от „организирана престъпна група”. 
Към обвинителния акт бе прикрепен и списък с 56 лица, които прокуратурата искаше да бъдат призовани в съдебната зала като свидетели.
В този списък липсват знакови лица, споменати в акта – Веселин и Христо Данови, Алексей Петров, Александър Цанев, но пък личи името на дясната ръка на бившия шеф на БОП – Варна Добромир Досев, който бе разкаран заради връзки с мафията от БОП. Личат имената и на „писателката” Даниела Великова, провъзгласила се за бивша проститутка, Янко Станев – председател на ДПС – Варна, Валентин Пападополус, който месец преди ареста на Данов го заплаши с убийство и лично шефът на ОДП – Варна даде името му и разпечатката на Данов.
Последният ми разговор със Светлин Близнака бе в дома на Пейо. Светлин и Пейо бяха възмутени от пресата, която прилагаха полицаите върху Пейчо след като той бе дал пресконференция и бе афиширал записите. Проверяваха го и правеха смешни акции срещу него, издирвайки го като че ли търсят член на Ал Кайда. Докато полицаите със снимка в ръка търсеха Пейо, той абсолютно законно бе пуснат от съда да посети зъболекар за час и половина. 
Пристиснах Близнака да ми даде няколко записа с разговорите му с комисар Митко Димитров. Светльо не влизаше вече в скайпа и бягаше от контакти. Очевидно прозрял, че цялата проверка от София бе заметена под килима, той се дистанцираше от срещи с мен, въпреки че непрекъснато ме уверяваше колко храбър и точен мъж е.
Този път притеснението му дори ме изненада. Разговаряхме на терасата. Близнака бе преиграно шумен и играеше елементарната сценка на всяко мое спокойно изречение да вика: „Ама, чакай, сега ти заплашваш ли ме?”
Артистичен номер, но при мен не минаваше.
- Томова, разкарай я тази чанта, внеси я вътре! – нервно посочи с очи чантата ми Близнака. 
- Не те записвам, приятелю! Ти си по записите – присмехулно го изгледах, но внесох чантата вътре и затворих вратата на тератата. Знаех, че Близнака ме записваше през цялото време. Не ми пукаше, а и той беше вече окончателно изтрещял на тази тема.
- Имаш две възможности – процедих аз като че ли бях Ал Пачино. Истински се забавлявах – Даваш ми няколко записа с Митко Димитров и те забравям за книгата си. Иначе описвам всичко така, както е било. Записите с Митко няма да  публикувам. Просто те ми трябват.
Знаех, че Близнака умира от притеснение да не бъде разкрит в сложната си игра, въпреки че това изобщо не бе вече толкова трудно.
- А ако искаш пари, кажи колко струват записите? – усмихнах се иронично.
Светлин подкочи:
- Томова, ти записваш ли ме, бе? Какви пари? Какви глупости ми говориш? И за какво ти трябват записите?
- За да ги дам на един човек, който стои много високо във властта. Няма да ги публикувам. Мъжка дума. 
Очите на Близнака се въртяха като пумпали.
- Помисли си, по-добре е за теб да не не ми отказваш. – хладно довърших.
- Ти как така сега ще ме пишеш? Ти, какво сега, заплашваш ли ме? Въобще не ми пука какво ще пишеш... 
Пукаше му.
- Виж сега, Светльо, за кого, как и какво ще пиша  си е лично моя работа. Нито ти, нито който и да е друг може да ми каже какво да пиша и как. – щях да добавя „Капише?!” точно като във филм, но вътрешно ме досмеша.- Каквото и да решиш, няма да ти се сърдя и си оставаме приятели.
След този  разговор Близнака окончателно се скри от хоризонта. Поне за мен. Сашо след време ми разказа, че заплашвал, че сайтът ми нямало да бъде вечен и да съм внимавала много. 
Светлин правеше неистови опити да оцелее в схемата, която беше завихрил. Междувременно дясната му ръка Нурай Коджата и Камбоджанеца бяха потънали в неизвестността. Говореше се, че усетили, че ще са следващите жертви на Близнаците са избягали. Други пък се съмняваха, че това е някаква постановка на самия Светлин.
Месец след като встъпи в длъжност, новият вътрешен министър Цветан Цветанов пристигна във Варна и оповести, че „комисар Митко Димитров бил достоен офицер, тъй като заловил Веселин Данов”. Звучеше толкова нелепо, че дори не успях да се разсмея. 
Думите ми бяха свършили. 
Трябваше да се вслушам в Христос: „Не хвърлайте бисерите на свинете, защото ще ги стъпчат, ще се обърнат и ще ви разкъсат”.
Съдебната сага по „мега” дознанието предстоеше.
Не исках да се хващам на бас за резултата, въпреки че в България и това беше страшно – че присъдите се знаеха предварително.



                                           Епилог



Преди години убиха едно младо момче. Ивайло Бонев - Чубака. Автоджамбазин на дребно ниво. Ден преди да отпътува за Онзи свят ме потърси и в сладкарница „Виченца” ме помоли за помощ. Беше малтретиран и бит в една гора от хора на силна групировка, която имаше съмнения, че той е гепил тяхна кола. Разказа ми всичко, искаше и телевизия за да свидетелства за  ужаса, който бе преживял и за това, че е невинен. Беше вътрешно уплашен, но решен да говори. В онези времена това не бе така лесно, както го правят сега „ню уейв” бандитските звезди.
На следващият ден не дойде на уговорката в кафенето.
Бяха го разстреляли като куче. Преди да си отвори официално устата пред мен.
Журналистиката не успя да предотврати смъртта му. 
Журналистиката обаче умееше да убива рафинирано и умело без още да има съд и присъда, водейки се по политическите, управленските и обществени нагласи. Казано с памук.
Ако трябваше да се назове с чук – журналистиката рядко търсеше отговорите на въпроса защо. И още по – страхливо бягаше от скритите механизми на задкулисието на властта. Там биеха през пръстите. 
Дописката с бързо тлъсто заглавие бе на мода. Съсичахме, издавахме окончателни присъди още при задържането на някого и дългото и трайно обследване на съдебния процес, за медиите бе губене на време, а разследването бе истинска лудост, защото отнемаше  от хонораро-потока, който се бичеше на ишлеме.
Само нези, които не умееха да правят пари от четвъртата власт, се ровеха в него.
Още едно убийство години по-късно ми зашлеви звънтящ шамар.
Убийството на студентката Радостина от Варна, заклана зверски в апартамента на приятеля си Петър. Обвиняем по случая бе синът на варненския лидер на СДС Цанко Цветанов – Георги Цветанов.
След като написах един материал, в която бе чута и гледната точка на защитата на Георги Цветанов, бях разпъната на кръст във форума на сайта. И натрапчиво ме удави усещането, че българинът бе отворен да чуе цялата истина и нечия друга гледна точка, единствено, когато беше засегнат лично той, или близките му.
Ужасяващо жестоко бе заклано едно слънчево момиче. Последният бил с нея бе Георги Цветанов.
„Подробностите” бяха вече без значение. Оттук нататък всички искаха линч, кръв и гилотина.
Манифестации, ществия, плакати, закани и крясъци. Никой не бе възпитал тези млади момчета и момичета, че не държавата им е виновна за подобни убийства. И че първо трябваше да сложат ред в душите си и след това да хвърлят камъни по държавата. Колкото и шибана да бе тя.
 Никой не бе им помогнал да прозрат, че гражданското общество не означаваше да реагираш остро само, когато мълнията е паднала в твоят двор, а да скочиш точно тогава, когато светкавицата е пронизала някой, когото непознаваш. Защото истината бе онзи бисер, който трябваше да хвърлиш на свинете.
В България всеки издаваше предварително присъда за някого. Без дори е да чул и неговата гледна точка.
Радостина бе потресаващо заклана. Георги Цветанов бе в ареста. И помията върху мен се лисна заради материала, в който открехнах завесата на въпросите:
„Предизвикани от факта, че към журналистите изтича преднамерена информация от страна на прокуратурата адвокатите на задържания за убийството на Радостна излязоха със своите аргументи: „Не е коректно общественото мнение да се обработва предварително от хората, които са задължени да пазят следствената тайна. Досега ние я пазихме”.
В съда вече има внесен обвинителен акт от страна на Варненската окръжна прокуратура в лицето на прокурор Радослав Лазаров. До този момент защитата на Георги Цветанов е направила възражения, но е получила категоричен отказ, въпреки че прокуратурата бе длъжна да направи пълно разследване за да внесе обвинителен акт, каза адвокат Тодор Касабов. „Георги не е касапин, не е изверг и е невинен до влизането в сила на присъда от последна инстанция. Той има право на справедлив процес. Разследването е немърливо, тенденциозно и некомпетентно”, коментира Касабов.
Исканията и възраженията на защитата са отхвърлени от обвинението с мотива, че според прокуратурата нямало данни да е имало друго лице на местопрестъплението. 
Такива данни обаче категорично са налице. И някак „нехайно” са пропуснати за разследване от страна на досъдебното производство. 
От експертизите ясно личи, че на мястото на убийството е открита кръв от три кръвни групи – 0, А и АБ. Кръвната група на убитата Радостина е А, а на на обвиненият Георги дори не е направена е и експертиза каква точно кръвна група има. От думите на адвокатите обаче стана ясно, че той също притежава кръвна група А. В такъв случай 
буди странно недоумение защо прокуратурата не е проверила на кого може да принадлежи намерената кръв от 0 и АБ кръвна група. Това безспорно води до извода, че на мястото на престъплението е имало поне още едно лице, ако не две – с две различни кръвни групи. Според защитата непроверяването на тези фрапантни доказателства е най-вероятно плод на немърливост. 
В медиите бе тиражирано, че в нощта на престъплението, Радостина и нейния приятел, намиращ се в Лондон – Петър са провели разговор по скайпа. За такъв разговор е необходимо да има два компютъра, които да са във връзка. Провеждането на този разговор е нещо, което би ползвало и защитата. Този разговор по скайпа следва да бъде доказан. Защитата е поискала да бъдат проверени сървърите по скайпа, както и на интернет –доставчиците, но това е отказано от страна на прокуратурата. За този разговор от обвинението е изследван единствено компютъра на Петър, който обаче му е върнат. Никой не отваря и не проверява компютъра на Радостина, който през цялото време е ръцете на разследващите.
Не е проверена и хронологията на нейния чат. Когато защитата прави искане тази хронология да бъде проверена, от прокуратурата е отказано. Как може да се провери дали такъв разговор е имало, след като е проверен само един компютър, който не е и вече в ръцете на разследващите, риторично попита адвокат Касабов. Адвокатите искат да бъдат направени и разпечатки на телефоните както на жертвата, така и на нейните близки и на вероятни други извършители на престъплението. В материалите по делото обаче има разпечатки само от телефона на Георги. Как е възможно никой да не му хрумне да провери телефонните разговори или съобщенията, получени от жертвата на престъплението, отново попита адвокатът. Според него това разследване е абдикация на държавата от нейните задължения да извършва компетентно разследване. Прокурорът е решил, че по това дело вече има обвиняем и той е извършителят, и не се интересува от нищо друго, каза още Касабов.
Адвокат Димитър Димитров от своя страна изнесе скандални факти, които шокират.По делото няма писмен документ дали лаптопа, намерен в дома на Радостина изобщо е бил отварян, такива писмени данни в разследването няма. Защитата иска да бъде активиран лаптопа, но оправданието на прокуратурата да не го направи е, че … няма батерии. Адвокат Димитров изнесе и шокиращия факт, че намереният нож, който е бил използван за нанесените телесни повреди умъртвяването на Радостина, е извит като дъга.
С този нож категорично не е възможно да се произведат прободни наранявания, които да бъдат в права посока. Никъде в съдебните експертизи няма описани прободни рани с характерна извита форма. Защитата иска това обстоятелство да се провери, но това също е отказано от прокуратурата. 
Тежката артилерия – адвокат Илиян Василев каза, че всички те се отнасят с пълно съчувствие към жертвата, защото самите те имат семейства, но пълното и компетентно разследване само ще бъде от полза за да се разбере истината по този случай. Според адвокат Илиян Василев, който се е запознал с материалите по делото, безусловно е присъствието на трети човек в нощта на престъплението. Илиян Василев каза, че от прокуратурата е изтекла информация от досъдебното производство към медиите и некоректно е загрявано общественото мнение като то се обработва предварително в единствена посока – че безспорния убиец е Георги Цветанов. Илиян Василев каза, че при гледането на мярката за неотклонение на Георги Цветанов, всички медии са приели и пародирали изказването на Георги, че зедно с момичето са били нападнати от трети човек. Сега, когато се запознахме с материалите по делото, присъствието на трети човек за нас е безусловно ясно, каза още Василев.
Прокуратурата обаче не иска да навлезе на дълбоко в разследването. Наличието на кръв от трето лице никой до този момент не го е огласил, а това е обективна даденост. Не се огласява, защото не в интерес на обвинителната позиция, коментира адвокат Василев. На защитата се отказва събиране на доказателства по тезата, че е имало трето лице, защото нямало доказателства за това. Не можеш обаче хем да отказваш да събереш доказателства, хем после да отказваш да обсъждаш версия, тъй като нямало доказателства по нея. Още повече, че органите на досъдебното производство са тези, които трябва да направят цялостно разследване по случая. С времето обаче, дори и съдът да приеме, че трябва тези неща да се изясняват, пропуснатото време за това ще е вече фатално.
Според материалите по делото безспорно е доказано, че в крака на Георги Цветанов има 10 сантиметрова прободна рана от нож, както и експертизата доказва, че по ръцете му има и защитни наранявания от удари с нож. Ние не отричаме, че Георги е бил там, ние не отричаме, че по негови дрехи е имало кръв, ние не отричаме, че вещи на момичето са намерени в неговия дом, но категорично се противопоставяме тези факти да се обсъждат еднопосочно, каза адвокат Василев, защого всичко това може да намери обяснение и в съвсем друга версия. 
До момента няма данни от експертизите, че Георги има някакви психически разстройства. При търсене на мотив е логично да се търси той в посока на ревност, или засегната чест. „Не искам да казвам нищо лошо за семейството на Петър, който е неин приятел, но само защото момичето е убито, за нас, като юристи, това не е достатъчно за да се приеме, че всичко, което се казва за нея е кристалната истина. За Георги бяха изписани страшно лоши неща, но ако Георги беше убит също тази нощ, тогава той също щеше да бъде едно слънчево момче, един загубен чист живот. Има неща, които вече са безспорно доказани и съществено се разминават с тази едносопосочна версия, която ви е предоставена”, каза адвокат Василев.
Абсолютен факт е, че когато Радостина започва да си пише с Петър, в 3,30 часа, повече от час след като се е прибрала, приятелят и е бил изключително недоволен, че тя я поканила да спи в нейния дом Георги, който минава за „кварталния любовник”. Изведнъж връзката се прекъсва за повече от час. До този момент по делото няма никакви доказателства, че Петър не е бил в страната. Това също е трябвало да се провери, според защитата. Логично е след като час, час и половина Радостина не се е обаждала на повикванията на Петър, а той е бил несъгласен при нея да остане Георги, някой от неговите близки или приятели да провери какво става, още повече, че жилището е семейна собственост на Петър. Никой не проверява какво се случва до вечерта на следващия ден от семейството на Петър и никой не отива в семейния им апартамент да провери какво става. Много е важно да се разбере търсил ли е съдействие Петър от някой да провери какво се случва в жилището и някой ходил ли е там. Тези неща не само не са проверени, а връщането на компютъра на Петър, не изземването на телефони и разпечатки с течение на времето се губят каквито и да е възможности да се разследва всичко това. 
Изваждането на тезата на прокурор Лазаров, който уважавам много, каза още адвокат Василев, че Георги е изнасилил Радостина се появи само за да докаже мотив, защото за да докаже в съда убийство, прокурорът трябва да докаже мотив. Няма съдебно медицинска експертиза, кято да установява, че Георги е извършил изнасилване. Установено е, че има прониквания, но изнасилване – не.
Георги твърди, че е бил нападнат, намушкан и след това губи съзнание и нищо не помни. След като се съвзема, той изпада в паника, че ще го обвинят него в убийство и прави последвалите нелогични действия. Илиян Василев твърди, че в материалите по делото личи как Радостина откровено лъже и мами своя приятел Петър по скайпа. Повече от час време Радостина и Георги са били в апартамента преди тя започне да си пише с нейния приятел Петър. 
По делото има и още един изключително шокиращ факт, който също остава засега без обяснение от разследването.
В апартамента е намерен кървав отпечатък от маркова маратонка. От дома на Георги са намерени маратонки с такъв грайфер, но по тях няма кръв и експертизите доказват, че те не са били почиствани от кръв. Той е бил с други обувки в нощта, по които също има кръв, но не е бил с маратонки.
Чий е тогава този кървав отпечатък от маратонка?
На въпрос на afera.bg след като разследването е направено, според защитата немърливо и некопетентно, сезиран ли е главния прокурор и Върховна касационна прокуратура, адвокат Илиян Василев отговори, че главният прокурор не може дабъде арбитър в съда. Но каза нещо изключително знаково: „Досега не е имало случай Главна прокуратура и Висшия съдебен съвет да контролира работата на прокурор в съдебна зала”, от което стана ясно, че няма кой да контролира как действат прокурорите – професионално, корумпирано, немърливо, или отказват да действат.
Обществото е много чувствително към подобни тежки пресъпления, но то не бива да бъде предварително настройвано за „безспорния” извършител, без дори още делото да е влязло в съда и без да е направено напълно безпристрастно, обстойно и цялостно разследване. Защото именно, когато един казус влезе в съда, лъсва всичко онова, което до този момент удобно е спестявано от прокуратурата.
И тогава, изведнъж всички ревват – съдът ги пуска и оневинява. Твърде често у нас делата стигат до съда нефелни, поради непрофесионализма на определени прокурори. И поради неистовото бързане да удоволетворим мераците на обществения натиск.
Тогава обаче правото вече е излетяло окончателно през прозореца”.
Реакцията след тази публикация бе, че защитавам убиеца. Ругаеха ме и нямаше сила, която да им обясни, че демокрацията отиваше безвъзвратно на кино, ако всеки от нас нямаше право на пълно, честно и безпристрастно разследване. 
Другото бе фашизъм, или комунизъм. Който каквато гарнитура си избере.
Всъщност, тези разярени момчета и момичета просто не бяха попадали във всички онези лайна, в които аз ровех от години. И не бяха преминали още онази припряна вода, излизайки от която винаги човек беше наясно – че в този, пък и в онзи живот, нещата никога не бяха само бели, или черни.
Те не бяха виждали как имаше и невинни, които лежаха, смачкани в арестите и по-късно оневинени, никога нямаше сила в тази дъжава, която да накаже съдиите и прокурорите сътворили „неволна грешка” със съдбите им.
И изобщо не ставаше дума, че Георги Цветанов не е убиеца. 
Всеки бе невинен до окончателната присъда на съда. И всеки имаше право на всеобхватно и справедливо разследване.
Мама бе първият читател на тази книга.
- Няма ли да си помислят, че защитаваш мутрите? – плахо ме попита след първата глава. 
- По-страховито нещо от мутрата е облеченият във власт престъпник, който те уверява като пастор всеки ден от първите страници на вестниците, че се бори с мафията. – премълчавах обаче, че след книгата окончателно излезе щяха да ме нарежат ситно на шопска салата.
След всички  прочетени страници моята майка, която никога нищо не ми спестяваше, ме застреля безпощадно:
- Разбрах, че аз всъщност не познавам детето си. Ти си човек с две лица.
А аз през цялото време спазвах стриктно демаркационната линия – никога да не и споделям нищо от  тези истории, за да не се тревожи.
Кой ли всъщност познаваше истински своето дете?
- Пусни накрая оново стихотворение за бригадата, мисля, че ще подхожда... 
Изобщо не бях убедена, че „онова стихотворение” нямаше да стои като кръпка, но това е моята смешна отплата към мама.
Всички описани в тази книга – и бандити,  и полицаи, и прокурори също имаха майки. 
Не само за да ги обиждат на тях.

 БРИГАДА

Е, събрахте се там най – после –
взривени,
разстреляни,
без глави,
без крака,
надупчени като швейцарско сирене,
татуирани с куршуми като негри от Аруба,
лошите момчета на България,
вълчите следи на века...
Сега сте в небесната кръчма –
врагове и приятели – един до друг,
и сте се напънали да чуете
„Ако умра ил загина, немой да ме жалите...”
като земен спомен – звук.
Животът ви кипна като младо вино и тук някой друг го изпи.
Този някой ви създаде от пластелин,
поигра си и после методично и по генералски ви изби.
Нали бяхте хаизи,
защо се дадохте на ангария, защо се снишихте,
защо скрихте патроните, когато вече ви бяха изчислили...
Най-отвратителните бели престъпници на България ви направиха мишени
за да оправдаят греховете си,
че продадоха земята, родината, знамето и народа си.
Вашата лудост бе, че искахте да живеете бързо.
И весело.
Е, наживяхте се. Сега  сте в други селения.
И веселите ви вдовици отдавна забравиха 
кой от пепеляшки ги направи принцеси.
Всяка история има своите пешки и редови войници.
Вашата бригада бе на момчетата от дворовете,
хъшлаци с мъжки сърца,
дето им се искаше да не им пука от никого,
и рискът се наричаше свобода.
Бригадата на вълчетата,
които после заключиха зад решетките на цирка.
И ги вкараха в капана на шумолящите банкноти,
където любовта се купува срещу една кола,
обувките от крокодилска кожа струват безмерна самота,
а бронираните джипове летят, 
летят, летят към бездната, 
а вътре в тях умират някакви модерни хъшове с хайдушки песни на уста...
Кърваво хоро се изви към небесата. 
А няма самодиви дето да превързват раните.
Ах, тези самодиви, са се обесили на рамото на следващите трупове!
И само майките  с катранени забрадки
поливат гробовете със сълзи,
защото майките никога не раждат лоши момчета,
а просто синове...
 
Когато убиха ДАНС, Агент Купър ми написа: 
„С края на ДАНС свършва приказката, че нещо може да се промени в България. Корупция и синтетични наркотици ще хранят новите властимащи... а агент Купър си отива тъжен вкъщи, този път завинаги.”
И ми пожела да бъда смела, но не и базразсъдна.
Алексей? Алексей си беше Алексей и от него аз, заклетия солов играч, научих, че да бъдеш в екип с някого, означава и да умееш да чакаш. И дори и да нямате връзка помежду си, трябва да улавяш вибраците на другия. Ако имаш сетива за това и ти е дадено, екипът ще е неуловим за никого. 
Да не си мислите, че ми и чел лекция за това? Сама го научих от него. Как, не ме питайте.
Точно от онези, които иначе щяха да ни вдигат паметници  на нас с Лъки, чувахме потресаващи горчиви неща  за себе си.
С Лъки имахме едно наше място.
Той бе толкова млад, че ми се свиваше сърчицето за него, когато със стиснати устни, все още мъчително извървяше стръмната пътека до истината, че тук, на това място, благодарността бе мръсна и неприлична дума.
Вгледах се в него внимателно и вместо да го погаля, дрезгаво изръсих:
- Майната им, Лъки! Каквото и да говорят за нас, действахме като патриоти.



                                                   КРАЙ




 

 






























